>	ГЛАВА ПЪРВА

	__Голдихаус, графство Рейвънсби. Шотландия Март 1704__
	— Спиш ли?
	— Хммм… — в просъница Джони Кари чу кадифения женски глас, който допълваше внезапно обзелото го плътско доволство. Трябваше му малко време, за да успее да се съсредоточи върху това, което ставаше. Той почувства нейния топъл език да оставя приятна хладна диря…
	Могъщото му тяло потръпна леко при това изтънчено усещане. Дискретна усмивка, породена от приятните спомени за изключителните умения на тази жена, се изписа по лицето му. Секунда по-късно сините му игриви очи се отвориха. Той протегна ръка и бавно прокара пръсти през кестенявата й коса с цвят на мед и мекотата на коприна.
	— Никога ли не спиш? — приглушено каза той с още сънен глас.
	Бе срещнал Мери Холм преди два дни в Келсо, в една странноприемница, където нейната акробатична трупа бе отседнала. Тя дълго бе задържала погледа си върху него, а по-късно се доближи до групата мъже, играещи на зарове, които той наблюдаваше отстрани.
	— Наричат ме Мери — каза тя, докато оглеждаше с неприкрита подкана в погледа високия и тъмнокос мъж, който, по всичко личеше, бе от богатото съсловие.
	Те прекараха един дълъг следобед в таверната на Уот Хардън, където той опитваше специалните запаси от френски коняк на съдържателя. Погледът му се бе спрял върху съблазнителното й деколте, а после се вдигна към лицето. Джони срещна усмивката й и простичко каза:
	— Тръгвам си към къщи. Ти гладна ли си?
	Денят бе вторник. Оттогава те почти не бяха напускали леглото.
	— Да, скъпи ми Джони, ако не трябваше да тръгвам с моята трупа за Беруик в петък, може би щях да имам време за сън — отговори младата красавица, като повдигна глава и се усмихна предизвикателно. — Сега обаче трябва да се възползвам от предоставената ми възможност. Кой знае кога ще имам отново възможността да се позабавлявам с толкова надарен мъж…
	Джони бе вече напълно буден. Той също се усмихна и отвърна:
	— В такъв случай, ще се опитам да издържа до петък.
	— О, не се безпокой, справяш се чудесно — измърка тя и в същия миг започна отново да го гали.


	По калния горски път, южно от Голдихаус, тази вечер един изморен ездач неистово пришпорваше запъхтения си кон, той се стремеше да ускори хода му колкото може повече, тъй като всяка минута закъснение можеше да има ужасни последици. Подобно на всички обитатели от граничните области, ездачът познаваше добре местността и да се ориентира в такава тъмна нощ, когато луната бе затулена от дъждовни облаци, за него не бе проблем. Само конят трябваше да издържи. Той изругаваше всеки път, щом жребецът се препънеше. Това бе едно от най-добрите чистокръвни животни на господаря му, ето защо реши да успокои малко хода. Но след като премина в тръс, той се запита дали неговият повелител не би желал по-скоро да умори до смърт благородното животно, но да стигне навреме. Толкова важно бе съобщението, което носеше.


	— Ела, седни върху мен — каза нежно Джони, като докосваше с пръста си бузата на Мери. — Обичам да усещам тялото ти.
	Тя се повдигна с котешка гъвкавост, отърка се в слабините му и отговори:
	— Аз също обожавам твоето тяло, мой скъпи повелителю — усмихна му се, докато го прекрачваше, и продължи: — Колко е приятно да узная, че всички истории около теб са истина.
	— Опитваш се да провериш издръжливостта ми, така ли, котенце? — прошепна Джони. Той знаеше за слуховете, които се носеха за него, но сега нямаше желание да обсъжда репутацията си на полов жребец в района. — Аз не се оплаквам — добави той с усмивка и нежно постави дланите си върху бедрата й, докато Мери ритмично се поклащаше, отдадена изцяло на любовната игра. Той бе затворил очи и се наслаждаваше на удоволствието. — Господи, ти си страхотна… Толкова си стегната.
	Сините очи на Мери бяха наполовина притворени. Страстта бе завладяла съзнанието й.
	— А ти си огромен… — прошепна в отговор тя, докато той проникваше в нея. Бе изпаднала направо в екстаз. Гърбът й се извиваше като свод и задъхана повтаряше:
	— Ах, ти, мой скъпи жребецо!
	За известно време в спалнята настъпи тишина, нарушавана единствено от пращенето на съчките в камината. Тя се свлече още надолу, а той се надигна. И двамата едновременно бяха затаили дъх, напълно отдадени на върховия момент в любовната игра.
	Това бе изтощителен ритъм. В никакъв случай невъздържан след двата дни на луд секс, но все пак малко забързан след толкова невероятни удоволствия. Екстравагантността надделяваше в чувствата им. Нищо не бе в състояние да попречи на необузданите им пориви.
	И отново обладан от страст, Джони проникна дълбоко в нея, при което тя нададе вик. Истински разкаян, той докосна нежно с пръст порозовялата й буза и прошепна въпросително:
	— Съжалявам много. Заболя ли те?
	Мери се нуждаеше от известно време, за да отвори очи, след което отвърна:
	— Няма нищо. Всичко е наред. — Гласът й обаче не звучеше много уверено.
	Той бе човек с опит и това му беше достатъчно, за да разбере, че трябва да се контролира повече. Каквато бе малка и крехка, не бе изключено, без да иска, да я нарани.


	Умореният ездач пришпори черния жребец нагоре по последния склон преди Голдихаус. Вече не се притесняваше дали на горкото животно ще му стигнат силите. Само неколкостотин ярда го деляха от края на това лудо препускане. Той връхлетя на галоп през входната порта в двора с викове, за да привлече вниманието на домакините. Свлече се от коня и рухна на земята пред обкованата врата на имението. В същото време оттам изскочиха трима мъже с извадени мечове в ръце и високи над коленете, ботуши, които тропаха като дървени чукове по калдъръмената настилка. Проснатият на земята ездач, който с разперените си ръце приличаше по-скоро на умрял, запъхтяно и несвързано предаде съобщението си.
	Неговите думи накараха и тримата да замръзнат на местата си.


	Джони бе в пълно неведение за случилото се. През последните няколко дни до покоите му не достигаше нищо от всекидневното суетене. Вниманието му сега изцяло бе насочено към удоволствията, които любовта му предлагаше.
	Мери Холм бе сплела здраво ръце около врата му. Гърдите й се притискаха в гръдния му кош и постепенно тя увеличаваше ритъма на движенията си. Цялото й тяло бе потънало в пот. Температурата на Джони също беше като при треска, сякаш тропическо слънце бе нахлуло в къщата, въпреки дебелите каменни стени. Мери дишаше възбудено и дъхът й стопляше врата му. Неговите силни пръсти сграбчиха тънкия й кръст и го стиснаха толкова силно, че и на двамата им спря дъхът за момент.
	— Умирам — пъшкаше тя.
	Той леко поклати глава, това бе всичко, на което бе способен в този момент. Ако имаше възможност, би се усмихнал.
	Мери неочаквано придърпа главата му. Разроши буйната му черна коса, разтърси лицето му и го целуна страстно. Жадна да го почувства изцяло, тя започна да го хапе по устните. Джони усети как тя се разтрепери. В същото време чувство на облекчение се разля по цялото му тяло.


	Двама от хората на Кари се надпреварваха по коридорите на неговата къща, като взимаха широките и ниски стълби, водещи към втория етаж, по три наведнъж. Когато стигнаха етажа, те се затичаха към дъното на западното крило. Хукнаха по тясната вита стълба в кулата, която водеше до покоите на Джони. Сърцата им биеха до пръсване. Преди няколко дни господарят им бе наредил никой да не го безпокои, но сега и за миг те не се усъмниха в необходимостта да нарушат неговото разпореждане.
	Таваните в Голдихаус не бяха от най-високите, а коридорите бяха възтесни. Тази архитектура домовете бяха наследили от миналото, когато основен критерий е била безопасността. По тази причина само един човек можеше да се придвижва спокойно по коридорите. Щом стигнаха върха на кулата, двамата се втурнаха един след друг към малката стая в дъното на коридорчето.


	Господи, тя бе подобна на огън… Тези мисли нахлуха в съзнанието на Джони в момента на мощното му изригване. Блаженство бе завладяло сетивата му. В този миг светът се бе смалил и целият се заключаваше в една жена, която държеше в ръцете си, и в невероятното усещане.
	Тя бе изключителна.
	Мислите на Мери Холм не се различаваха съществено от неговите. Тя лежеше задъхана и изтощена от невероятната му мъжественост. С право той имаше славата на голям любовник. Просто бе удивителен.
	Тя го близна като доволна котка. Топлият й език прокара фина пътечка по мускулестото му рамо. Джони усети отново напрежение. Изведнъж тревожно вдигна глава и се ослуша, като се опитваше да определи причината за своето безпокойство.
	Сега чу съвсем ясно тропота от бягащи крака. Нямаше съмнение, че всеки момент някой щеше да наруши неприкосновеността на покоите му.
	С припряно движение той отстрани Мери от себе си и я постави върху възглавниците. Това бе извършено с учудваща нежност, особено като се имаше предвид бързината, с която бе действал. Малко преди да се отвори вратата, той успя галантно да й подхвърли бродираната завивка и тя се покри.
	Джони бе наполовина обърнат, когато с периферното си зрение засече натрапниците. В същия миг тяхното обяснение се стовари върху него.
	— Те са хванали Роби!
	Нямаше нужда да се уточнява кои бяха „те“. Родът Кари от Роксбърг вече столетия имаше един и същи враг.
	Той подскочи и се пресегна за оръжието си, което предвидливо бе поставено отстрани на леглото. Шотландците от пограничните райони трябваше да воюват почти непрекъснато още от смътната зора на историята на острова, така че един мъж никога не изоставяше кортика* и сабята си.
	[* Кортик — вид боен нож — Б.ред.]
	Докато се обличаше, неговите хора набързо съобщиха фактите, свързани с отвличането на брат му. Жената в стаята бе напълно забравена. Въпросите на Джони валяха като град и веждите му се сключваха застрашително при всеки отговор. Той нахлузи кожените си бричове за по-малко от секунда, след което бързо обу ботушите си. Ризата и кожения жакет преметна през рамо и продължи да се облича в движение. Джони подаде колана със сабята си на един от мъжете, за да го удържи, докато приключи с обличането, и излезе от стаята. По средата на коридора си спомни за Мери Холм.
	— Погрижи се момичето в стаята ми да бъде съпроводено до Келсо — разпореди се кратко той, докато закопчаваше кожения си жакет, след което посегна за оръжието си. — А, дайте й също една кесия и предайте моята благодарност. Конете оседлани ли са вече?
	Джони намести кортика на кръста си, извади леко сабята от ножницата, за да я провери, след което я прибра обратно и с глас, изпълнен с омраза, изрева:
	— Проклетите Годфри! Проклетите англичани! Мамицата им на тези отвратителни гадини!
	Джони взимаше стъпалата на дълги скокове и в мига, в който стигна до приземния етаж, се втурна да тича.
	— Преди колко време се случи това? — попита той бягащия след него мъж и мощно изруга, след като чу отговора.
	Ясно бе, че задачата им щеше да е трудна.


>	ГЛАВА ВТОРА

	Пет часа по-късно, отърсвайки от водата мократа си глава, Джони Кари влезе в оръжейната си. Уморен и отпаднал, той развърза колана със сабята и го окачи на стената, след което нервно започна да крачи напред-назад.
	Прогизнали от дъжда, неговите помощници го бях последвали и след като свалиха оръжието си, се отпуснаха уморени на масивните дървени столове и пейки. Всички мълчаха. Гневът на предводителя им бе достатъчно красноречив. Пет часа бясна езда в това отвратително време, но въпреки всичко не успяха да настигнат англичаните, които бяха отвлекли по-малкия брат на владетеля на Рейвънсби. Започнали гонитбата с близо два часа закъснение, те бяха наясно, че шансовете им за успех са малки. И въпреки че лошото време бе в тяхна полза, тъй като англичаните не познаваха добре местността, Джони и неговите хората нямаха късмет. Английските войници се бяха добрали до своя бастион Харботъл преди тях и по всяка вероятност сега Роби Кари бе затворник в крепостта.
	— Ако Годфри се осмели да пипне дори един косъм от главата на Роби, аз ще се погрижа да му осигуря пътуването за ада — мърмореше Джони Кари, а приглушеният му глас звучеше ясно и отчетливо в оръжейната, където продължаваше да цари пълна тишина. Докато крачеше, шпорите му подрънкваха, сякаш за да подсилят гневния тон на неговите закани.
	Той стигна до края на просторната стая, обърна се и проследи с поглед пробляскващата на светлината диря, която мокрите му дрехи и прогизналото наметало бяха оставили след него.
	— Проклетите англичани! — изрече той е глас, изпълнен с ненавист. — Те само си измислят причини, за да пленят някои шотландец.
	Предишната година шотландският парламент бе заел определено антианглийски позиции. Това, заедно с войната на континента и неразбориите около приемниците на короната, правеше шансовете за независимост на Шотландия да изглеждат напълно реални за първи път от век насам. Настроението и на двете страни бе близко до точката на кипене.
	Пламъците на свещите, поставени върху масата, потрепваха при всяко движение на Джони. Тяхната игра хвърляше отблясъци върху лицето му и придаваше особена загадъчност на мъжествените му черти.
	— Можем ли да измъкнем Роби по някакъв начин? — попита един от неговите мъже с отпаднал от умората глас.
	Крепостта Харботъл бе бастион на англичаните в Среден Марч. Тя бе добре защитена и в нея се намираше значително количество войска. Напоследък Англия се бе загрижила да осигури защитата на северната си граница срещу непрестанните домогвания на шотландците към независимост.
	Още под влияние на разочарованието от неуспешното преследване и загрижен за нерадостната съдба на по-малкия си брат. Джони не отговори. За момент изглеждаше, че не е чул въпроса. Но когато същият мъж понечи да го повтори, лорд Джони Кари меко каза:
	— Не! В случай, че е затворен в Харботъл.
	И вероятно завладян от неприятната мисъл, младият господар се спря пред един от прозорците, изработен в неокласически стил. Те бяха направени от неговия баща през 1679 година, когато той, заедно с Дъглас, се върна от Ферара.
	След този отговор в стаята настъпи тишина. Накаченото по стените оръжие, всички тези малки кръгли щитове, саби, мускети и пистолети проблясваха на светлината на свещите и придаваха неподходяща тържественост на момента. Сякаш се присмиваха на неговото твърдение.
	Дъждът, подгонван на талази от северния вятър, биеше лудо по прозорците, а звуците от развилнялата се буря наподобяваха виковете на валкириите. Навън бе тъмно като в рог, мокро като в Нептуновото царство, студено и мъгливо, изобщо, крайно неподходящо за търсене на каквито и да е следи.
	Прагматичният разум на леърд* Кари му подсказваше, че е невъзможно да се проникне в Харботъл. След като Актът за сигурност, приет от шотландския парламент, доведе отношенията с Англия до ръба на войната, англичаните бяха увеличили гарнизона в крепостта. Това означаваше, че за освобождението на Роби не можеше да се разчита на пряко нападение, а трябваше да се търсят други пътища.
	[* Леърд — шотландска владетелска титла през средновековието — Б.пр.]
	Джон Кари, леърд на Рейвънсби, глава на клана Кари от Роксбърг и единайсети граф на Грейдън, се обърна бавно към своите приятели и родственици. Движеният му бяха сдържани. Такъв бе и гласът му. Бе успял да се овладее и вече обмисляше различните възможности.
	— Колко коне загубихме? — попита той.
	След като научиха за отвличането на Роби, те се бяха впуснали незабавно в преследването, без да се съобразяват с лошото време, късния час и придошлите реки.
	— Осем — гласеше отговорът.
	— Завинаги ли?
	— Ред Роуман ще знае по-точно едва към сутринта. Неаполитанският жребец може би ще е един от тези, които ще осакатеят.
	— В такъв случай, ние трябва да вземем нещо повече тогава… нещо в допълнение към Роби при размяната — каза графът, а в гласа му прозвуча търговска нотка. — Оценете щетите и ми дайте точна информация до сутринта.
	Думата „размяна“ го накара да се замисли и в ума му започнаха да се изреждат различни възможности за разрешаване на проблема.
	— Но какво, според теб, Джони, ще е това нещо, което ще докара лорд Годфри на масата за преговори? — попита със съмнение един от мъжете в стаята.
	— Може и да не се стигне дотам — отговори младият глава на рода Кари, като в тона му се долови насмешка.
	Продължаващите от години набези в пограничните райони влизаха в правилата на играта. Част от действията бяха добре пресметнати сделки, друга част — драма, поне за шотландците, обитаващи границите. Англичаните се отнасяха към всичко в живота си с много по-голяма сериозност, но пък винаги можеха да те измамят.
	— Първо, ще изпратим до доблестния управител на кралицата в Харботъл една учтива молба да освободят Роби — каза Джони, който вече бе наясно какво да предприеме по-нататък, и това му вдъхваше увереност.
	— Да, но това едва ли ще донесе свободата на брат ти — отбеляза с лек сарказъм един от неговите помощници.
	— Тогава — тъмнокосият владетел на Рейвънсби говореше с мек глас, напълно спокоен. Абстрактните предположения, които допреди малко се въртяха в главата му, вече се бяха избистрили в конкретен план, — тогава ние ще предложим нещо, което ще го заинтересува.
	— И какво ще е то? — попита Адам от рода Кари от името на целия клан. Очите на всички бяха вперени в стройния владетел, който с облеклото си наподобяваше по-скоро на корсар. Оръжието, което още не беше свалил, проблясваше на светлината на свещите. От кожения му колан стърчаха два пистолета, а на бедрото му се поклащаше кортик с дръжка от слонова кост. Косата на Джони бе мокра, тъй като бе яздил гологлав, а зеленото му наметало и ботушите бяха придобили защитна окраска от засъхналата по тях кал.
	Израснал сред битките по границата, където с пари можеше да се купи защита и търпимост, където могъщите кланове само за няколко часа можеха да сберат до две хиляди коня, а бляскавата атака и един млад водач, готов на риск, можеха да сторят почти всичко, Джони Кари със задоволство отбеляза:
	— Чух, че дъщерята на управителя на крепостта, лорд Годфри, на която той много държи, в момента е станала извънредно богата. След смъртта на стария Хотчейн Греъм, рожбата на Годфри остана вдовица. Една много богата млада вдовица… Носят се слухове, че лордът кроял нови планове за нейното бъдеще, като предвиждал втора изгодна женитба за нея. — При тези думи на красивото лице на Джони се появи усмивка.
	— Тя е добре охранявана — почти мигновено му отговориха няколко от мъжете, истински учудени, че техният предводител заговори за красивата Елизабет Годфри, чиято руса коса блестеше като платина.
	Всеки шотландец от пограничните райони знаеше колко труднодостъпна стана крепостта Харботъл, откакто хората на Редсдейл се настаниха там. Знаеха също така, че графът на Брусижън — Харолд Годфри, се бе погрижил да осигури защита на своята щерка. Дори и не толкова млада, вече на двайсет и четири години, тя все още можеше да донесе огромна зестра при евентуален втори брак. И дори да се окажеше безплодна, а такава вероятност съществуваше, тъй като при първия си брак, който продължи близо осем години, тя нямаше деца, нейното огромно богатство щеше да затвори очите на бъдещите кандидати за този неин недостатък.
	— Тя може и да е охранявана, но все пак не е хвърлена в затвора на Харботъл и около нея няма две роти войници — отговори младият господар на Рейвънсби, докато сваляше от ръцете си тъмнозелените кожени ръкавици.
	Настроението му се бе възвърнало, тъй като бе намерил разковничето за освобождаването на брат си Роби.
	— Аз мисля — каза Джони с ослепителна усмивка, — че е време да планираме празненството по случай завръщането на Роби у дома.
	— Изпрати първо писмото — реши да му напомни неговият практичен братовчед Кинмънт, който разбираше вълнението в очите на Джони. — Има време и за празненства.
	— Разбира се — Джони прие смирен вид, а гласът му стана по-мек и от кадифе. — Ние ще напишем нещо хубаво и очарователно на този безсрамен мошеник, без дори да споменаваме за незаконното залавяне на Роби.
	От десетилетия, откакто Англия и Шотландия се бяха обединили в една държава през 1603 година, подобието на мир по границата се поддържаше чрез масово депортиране на непокорните кланове и, особено в по-ранните години, жестоки кланета и разправа с тези, които не искаха да се подчинят на превъзхождащите ги английски войски. По-късно за съхраняването на мира се използваха по-цивилизовани методи за контрол, като предоставяне на английски благороднически титли и отпускане на правителствени пенсии, но и в тези години неподатливите прекарваха дните си в лондонската кула „Тауър“ или в другото зловещо местенце „Толбут“ в Единбург. За най-безнадеждните случаи пътищата и сега бяха само два — изгнание или ешафода. Със сигурност обаче англичаните нямаха законни основания за задържането на Роби.
	— Като имам предвид какви хора служат на английската кралица — Джони Кари продължи хода на своите мисли, — а така също и конкретните разбирания на Годфри за такива понятия като чест и привързаност на покойния Хотчейн към неговата съпруга (която според оценките в околността възлиза на над шейсет хиляди английски лири) — на лицето на Джони се появи усмивка, — аз лично чувствам, че ако осигурим една кратка визита на Елизабет Годфри-Греъм в нашия дом, не само ще сме морално възмездени заради отвличането на Роби, но можем и да получим някаква финансова изгода от това. Други въпроси?
	— Кога тръгваме? — попита разпалено един нетърпелив млад родственик.
	— Първо, ще изпратим учтива молба да освободят Роби. Годфри трябва да я получи до утре следобед. Един-два дни за отговор, нека ги направим три, като включим непредвидените обстоятелства, които сигурно ще възникнат… — Младият шотландски граф потупваше с усмивка ръкавиците си в дланта, сякаш съставяше някакъв списък с провизии за кухнята. — След това още два или три дни, за да разузнаем вдовицата — той наблегна на тази малко неподходяща дума. — Трябва да знаем точно какъв е дневният график на лейди Греъм.
	Джони захвърли красиво избродираните си зелени ръкавици на масата и посегна към пищовите на кръста си. След като ги извали, той ги претегли за момент в ръце, сякаш се опитваше да определи точно времето за предстоящото похищение над лейди Греъм, след което внимателно постави оръжието до ръкавиците и весело каза:
	— Междувременно искам стаята в източната кула да се приготви за скъпата Елизабет.
	Повечето от неговите хора също се усмихваха, дори и Кинмънт, който бе гласът на разума за Джони.
	— Сигурно ще изкараш една-две дребни монети за сметка на арогантността на лорд Годфри — каза Кинмънт, който по душа си беше търговец, както повечето хора от границата. Набезите всъщност бяха своеобразен начин за печелене на пари, а опасността и дързостта предлагаха вълнуващи преживявания.
	— Искаш ли ти да уредиш това вместо мен? — попита Джони, който бе наясно какво удоволствие ще достави на братовчед си по този начин. — Например да започнеш с учтивото писмо до този мошеник Годфри.
	— С най-голямо удоволствие.
	— В такъв случай, останалите сме свободни и вече можем да опитаме от новото рейнско вино, което Беруик донесе вчера.


	Въпреки показаното нехайство, с което графът на Грейдън обсъждаше отвличането на брат си, съмненията бяха пуснали корен в душата му. Харолд Годфри бе негодник, а тъмниците на Харботъл бяха отнели живота на не един шотландец. Времето бе скъпо и той не смяташе да допусне Роби да лежи в тази дупка повече от седмица.
	Така че, когато Кари се присъедини към пиршеството на своите родственици, нямаше и следа от предишната му веселост. Уморен, Джони се отправи към покоите си. При вида на Джанет Линдзи в леглото му настроението му се понижи още повече. Като владетел на Рейвънсби и граф на Грейдън той привличаше жените, както се казва, само с титлите си, но дори и да не притежаваше благороднически сан, мъжките му атрибути бяха достатъчно надарени, за да компенсират това.
	— Джейми отново ли е потеглил на юг? — попита той и внимателно затвори вратата след себе си. Съпругата на съседа му бе една от жените, с които той често се забавляваше. И въпреки че никога не си търсеше специално партньорка, той не отказваше, когато жените сами идваха при него. Тази вечер обаче Джони установи, че мисълта за Роби, който спеше някъде в тъмниците на крепостта „Харботъл“, убиваше желанието му за развлечения.
	— Той замина за две седмици, скъпи — отговори му Джанет Линдзи, която бе графиня както по рождение, така и по съпруг, и бе свикнала да задоволява всичките си капризи.
	— Чу ли, че Роби бе отвлечен от англичаните днес? При това без никаква провокация от наша страна — запита Джони, без да помръдва от вратата.
	Тя кимна. Черната и като нощта коса проблесна и светлината на светите.
	— Това е заради обтегнатите ни отношения с англичаните. Аз реших, че ще имаш нужда от утешение.
	Той внимателно и много учтиво й отказа, като остана неподвижен… и твърде далеч от леглото.
	Тя обаче не бе яздила четири мили в бурята, за да се откаже така лесно. Израснала в богато и привилегировано семейство, което не познаваше отказите, тя не обърна внимание на думите на Джони, все едно, че бяха отправени към някой друг. Като отметна зеленото покривало, тя се изправи в леглото с целия блясък на женската си красота и бавно се отправи към него.
	Джони Кари откри, че твърдите му намерения започват да се поддават при скъсяване на разстоянието, и шумно въздъхна.
	— Роби никога нямаше да се откаже от мен — измърка Джанет, докато се приближаваше към него. Тя целуна брадясалото му лице и притисна големия си бюст в кожената дреха, която все още бе на гърба му. Под натиска на нейната тежест Джони отстъпи леко и се опря във вратата.
	— Уморен съм — каза Джони.
	Той не лъжеше. Два дни почти без сън и пет часа непрекъсната езда бяха много дори за неговите възможности. Надяваше се умората да послужи като уважителна причина пред Джанет, след като вестта за отвличането на Роби не бе свършила работа.
	— Няма нужда да правиш каквото и да било, скъпи — прошепна графинята и прокара пръста си по небръснатото му лице. — Ти само ще лежиш по гръб, а аз ще пояздя малко.
	Той не отговори, но неговото тяло реагира незабавно на настойчивото й предложение. Тя бе топла и примамлива, думите й го предизвикваха, а малката й ръка започна да го опипва, отначало по гърдите, а после все по-надолу и по-надолу. Дори кожените дрехи не успяха да предотвратят магическото й излъчване и Джони бързо бе обладан от възбуда.
	— Виждаш ли — измърка тя и се надигна на пръсти, за да захапе долната му устна, — ти не си толкова уморен…
	Нейният аромат направо го завладя. Това бе тежкият мирис на екзотичен жасмин, който бе вълнуващо познат и му напомняше за другите нощи, прекарани с нея.
	— Обожавам твоята агресивна прегръдка — продължи да шепне тя в ухото му, като се притискаше толкова силно в него, че катарамите на кожената му куртка се отбелязаха по тялото й. — Джони Кари, водачът във войната…
	Той поклати леко глава в несъгласие с мелодраматичния образ, който тя рисуваше. Прагматичен по природа, графът на Грейдън винаги вършеше това, което трябваше да бъде направено, това, което бяха вършили неговият баща и дядо и много поколения предни, за да бъде съхранена тяхната собственост.
	— Уби ли някой англичанин тази вечер? — Джанет дишаше тежко. Тя бавно прокара влажния си език по загорелия от слънцето му врат. Мокрите му от дъжда дрехи приятно разхлаждаха сгорещеното й тяло. Подвизите на Джони при пограничните набези й действаха възбуждащо, почти колкото неговото съвършено атлетично тяло и ослепителната му красота, или пък мъжествеността и влудяващата му игривост в леглото.
	— За Бога, Джанет! — Джони се опита да я отстрани от себе си.
	— Не можеш да ми кажеш „не“ — нейните ръце се сключиха още по-здраво около раменете му. — Няма да ти позволя — езикът й докосна бузата му. — А и Роби няма да има нищо против. Така че целуни ме и ти обещавам да не останеш разочарован.
	Вместо това обаче тя придърпа главата му надолу и го целуна страстно. Той установи, че не му бе неприятно, макар и да не го разпалваше както друг път. Затова Джони реши да не бъде неучтив и отвърна на целувката. Знаеше, че няма да съжалява, тъй като Джанет наистина бе виртуозна в леглото.
	По-късно, когато тя вече бе заспала, неговите мисли се върнаха отново към съдбата на брат му. В обятията на страстта той беше забравил за кратко тази неприятна история. Все пак, трябваше да признае, че и да не се беше любил с Джанет, това едва ли щеше да промени положението на Роби. Нито пък щеше да му донесе свободата. Така че нямаше причина да се измъчва от угризения на съвестта.
	Джони се изправи и се наметна с подплатената роба, която бе донесъл от Макао. Облечен с тази екзотична дреха от японска коприна, която бе по-топла и от кожа, той напусна покоите си и се отправи по полуосветения коридор към стаята с географските карти. Там прекара следващите няколко часа, като внимателно изучаваше и преценяваше най-добрите маршрути между Рейвънсби и Харботъл. От вниманието му не убягваха такива подробности като например кои пътища са най-безлюдни откъм английска страна, къде възвишенията бяха най-малко стръмни, а проходите — най-широки.
	Той обмисляше всичко, всяка съществуваща възможност, тъй като от това щеше да зависи успешното им завръщане вкъщи.


>	ГЛАВА ТРЕТА

	На следващата утрин, съпроводено с бял флаг, до лорд Годфри бе изпратено едно съвсем учтиво и сдържано писмо.
	В него Кинмънт най-любезно посочваше, че със залавянето на Роби Кари лорд Годфри е нарушил закона и настояваше по-малкият брат на графа на Грейдън да бъде освободен незабавно, като по-този начин се сложи край на това недоразумение.
	В отговора си лорд Годфри се извиняваше за случилото се и препращаше отговорността на заместник-канцлера на кралицата — лорд Скруп, който в този момент отсъстваше, тъй като бе в имението си в провинцията.
	Кинмънт написа своевременно второ писмо, този път до лорд Скруп, в което отново се настояваше заловеният Роби Кари да бъде пуснат, без това да се обвързва с изрични условия и задължения, тъй като той не бе нарушил с нищо закона и нямаше причини да бъде затворник.
	Лорд Скруп отвърна, че той не би могъл да направи нищо без съгласието на кралица Анна и нейния съвет.
	Съзнаваш много добре, че тези отговори не бяха нищо друго освен тактика на протакане, владетелят на Рейвънсби приведе своя план в действие.
	В деня, в който бе предадено първото писмо до лорд Годфри, седем мъже от Рейвънсби проникнаха в крепостта „Харботъл“. Тяхната задача беше да разузнаят обстановката. Ден по-късно до Роби достигна тайнствено послание, което гласеше: „Сделката е в ход.“ Един прислужник от гостоприемницата и един войник от охраната помогнаха съобщението да стигне до Роби, срещу което и двамата се обогатиха с по петдесет лири. Въпреки че от написаното не бе ясно за какво точно става въпрос, тези няколко думи възвърнаха усмивката на Роби и направиха затворничеството му в тази дупка по-поносимо.
	През следващите четири дни от Харботъл непрекъснато се предаваха съобщения за владетеля на Рейвънсби, а оттам пък пътуваха послания на юг към Дърхам, където лорд Скруп се наслаждаваше на нарцисите в градината на имението си.
	През тези четири дни хората на Джони не стояха със скръстени ръце. Те успяха да съберат необходимата ни формация за дневния график на Елизабет Греъм.
	Това бе време на трескава подготовка за отвличането на тази, която щеше да послужи като разменна монета за свободата на Роби.
	И така, в петък, ден невероятно топъл за месец март, Джони Кари влезе в Харботъл, преоблечен като пътуваш свещеник. С него бяха двама от хората му, също пременени в църковни одежди. Под дългите черни раса бе скрито оръжието им.
	Те яздиха бавно през селището в посока към крепостта, като спряха в гостоприемницата на Пиъртри, за да дадат почивка на конете, а и на себе си. Посетителите си поръчаха обяд в стаята и изпиха две бутилки от най-доброто рейнско бяло вино на господин Пиъртри. По-късно мнимите божи служители продължиха пътя си с полезните напътствия на собственика на хана как да открият мисис Росбъри. Старата дама се грижеше за добрите обноски на младите госпожици в обществото.
	Някога Роузи Росбъри бе гувернантка на лейди Греъм и щедростта на нейната господарка й бе позволила да открие собствено училище в Харботъл. Разузнавачите на Джони в града бяха установили, че вдовицата лейди Греъм посещава старата си гувернантка всеки следобед в два часа.


	— С или без охрана аз ще отида при нея, татко — настояваше Елизабет Греъм с гневен глас, — и ако не разпоредиш час по-скоро да дойдат пазачите ми, ще тръгна без тях. Пък и не виждам защо в град с такива размери, където на всичкото отгоре е разквартируван и войскови гарнизон, е необходима специална охрана. Била ли съм някога нападната? Иди да съм имала други неприятности? За Бога, татко, тук всеки знае коя съм аз, както и кой си ти — тя приключи запъхтяно тирадата си, ядосана от ограниченията, които баща й налагаше.
	След осем години брак с мъж, който, въпреки безбройните си недостатъци, поне й беше предоставил известна свобода, тя не можеше да се примири отново с ролята на покорна дъщеря.
	— Защо трябва да ходиш при Росбъри всеки ден? — питаше разгорещено баща й. Неговото настроение също не бе блестящо, след като установи, че дъщеря му е станала прекалено арогантна, откакто се бе прибрала в Харботъл.
	— А защо не, за Бога! Нима има нещо толкова важно, което да ме задържи в тази влажна, мрачна и скучна крепост? Може би някой нов ухажор, който ти си си мислил да ми представиш по време на вечерята?
	С твърдото намерение да контролира на всяка цена богатството и след като не може да се наложи над нея самата, лорд Годфри отсече:
	— Ти трябва да се омъжиш отново.
	— Тук няма да се разберем — отговори хапливо дъщеря му. — Поне докато мъжете, които ти събираш на масата, не предложат нещо друго, освен да отстъпят земя в съседство с твоята. Дотогава не очаквай от мен да променя решението си по този въпрос.
	— Може би аз мога да те накарам да станеш по-отстъпчива — грубо се закани баща й, който бе свикнал с абсолютното си господство и не можеше да приеме новия облик на дъщеря си, а тя вече не бе послушното шестнайсетгодишно момиче.
	— За нищо на света, татко — отговори Елизабет Годфри-Греъм, като натъртваше на всяка дума, сякаш правеше упражнения по дикция. — Това достатъчно ясно ли е? — веждите и се вдигнаха над зелените очи, които хвърляха гневни отблясъци. — Моите капитали са мираж за теб, татко, и ти нямаш никакъв контрол над тях. Парите ми се пазят от помощника на енорийския свещеник, който е охраняван от мъжете на Редсдейл. Това би трябвало да спре дори теб — каквато, аз мисля, бе и целта на Хотчейн.
	Тя загърби отчасти неговото бюро, след което отново се обърна и добави с помирителен тон:
	— Аз съм тук, за да посещавам Роузи и да й помагам временно в нейното училище. — Елизабет не обичаше подобни караници, нито пък й се нравеше фактът, че непрекъснато се опитваха да контролират живота й. — И най-любезно те моля да не се месиш в това.
	След тези думи тя обърна гръб на баща си и напусна стаята му, оставяйки го мрачен като буреносен облак.
	— Уортън! — викът на граф Годфри, кралския управител на Харботъл, можеше да се чуе дори на двора. — Веднага охраната да дойде при мен!
	Малко по-късно, без да обръща внимание на охраната. Елизабет Греъм излезе през вратата на крепостта.
	Като внимателно стъпваше по калдъръмения път, който се виеше надолу към селището, стигна до главната улица, изпълняваща ролята на основна пътна артерия на Харботъл.
	Докато вървеше, тя често се спираше, за да отговори на поздравите на минувачите и собствениците на дюкянчета, разположени отстрани по улицата. Бе израснала в Харботъл и се познаваше с всички. Като спря за момент пред църквата, Елизабет за сетен път се възхити на стъклописите, разкриващи борбата на Свети Георги със змея. Обичаше това място още от детството си. Малката средновековна постройка, кацнала откъм северната страна на пътя, където хълмовете се спускаха надолу към равнината, бе съхранила в себе си непретенциозната атмосфера на частните параклиси. Бе изградена в романски стил, без излишна претрупаност и орнаменти, като се изключи малкия кръст над входната врата и цветните прозорци. Често се бе чудила дали баронът, който бе издигнал тази църква и крепостта на хълма, не бе сторил това, воден от убеждението, че Бог е щедър към тези, които сами си помагат. Брилянтно изпълнените стъклописи по прозорците разкриваха епизоди от битки. Нейният любим герой, златокосият Свети Георги, бе най-романтичната фигура в тези батални сцени.
	След осем години съпружески живот с Хотчейн тя отдавна вече не вярваше в герои, но живата красота на тази композиция продължаваше да я пленява и днес. Елизабет се усмихна на нарисуваната девица, която чакаше да бъде спасена, и закачливо каза:
	— Дано да имаш късмет, мила. Сигурно и твоят герой ще спи, без да сваля ботушите си.
	По-нататък, по пътя към Роузи, тя си спомни за своя брак. Сега, въпреки непрекъснатия натиск от страна на баща си да се омъжи повторно, тя най-после бе свободна и разполагаше сама с богатството си, така че миналото можеше да бъде забравено. Изглежда, под омаята на свежия пролетен въздух, бе настроена да мисли, че и в нейния живот настъпва нова пролет, ето защо прогони от съзнанието си всички неприятни мисли и спомени.
	Както винаги, тя с нетърпение очакваше визитата си при Роузи и нейните възпитанички. Всеки следобед Елизабет помагаше на малките ученички в четенето или пък свиреше на клавесин, докато те пееха, след което всички се отдаваха на задушевни разговори на чаша чай при любимата и гувернантка.
	Съпровождащата я охрана остана пред вратата, а Елизабет разцелува и прегърна топло мисис Росбъри.
	— Искаш ли днес да започнем с чая, скъпа? — попита Роузи, която веднага усети, че нещо притеснява нейната бивша възпитаничка.
	— Както кажеш, Роузи — учудено отговори Елизабет, чието настроение значително се бе подобрило, след като напусна дома на баща си.
	— Той няма да се откаже, скъпа. Ти знаеш… — Росбъри реши да мине направо към въпроса. Тя бе преживяла мъчително онзи ужасен миг, когато нейната Лиз бе дадена едва шестнайсетгодишна за жена на седемдесетгодишния Хотчейн Греъм. Оттогава смяташе, че баща й е човек, който няма да се спре пред нищо.
	— Той ще трябва да отстъпи.
	— По-скоро би си осигурил някой „любезен“ съдия, който ще намери начин да защити неговите интереси — каза тихо мисис Росбъри, като поведе Елизабет по тесния коридор към задната стая.
	— Да, но моите пари са скрити.
	— Надявам се, че също така са и добре охранявани — подметна Росбъри, докато отваряше вратата на малката стая до градината.
	— Що-годе — отвърна Елизабет, вече не чак толкова уверена, че дори хората на Редсдейл, които не се плашеха лесно от закона, ще могат да устоят на двете роти войници.
	— Ела и седни — каза старата гувернантка с успокоителен тон, добре познат на Елизабет от детството. — А аз ще отида да помоля Тейти да приготви малко чай за нас. — На излизане тя й подаде едно малко томче от масата до вратата и добави: — Ще ми е интересно да чуя какво мислиш за новото произведение на Дефо.
	Елизабет обаче не успя да се съсредоточи върху книгата, мислите й бяха прекалено разхвърляни в този момент. Тя бе разстроена от продължаващото упорство на баща й отново да й намери мъж. Кавгите с него й се отразяваха зле. Затова, когато непознатият влезе през полуотворената остъклена врата, водеща към градината, тя продължаваше да стои по средата на стаята, където Роузи я бе оставила.
	Беше облечен в дълго черно расо, което контрастираше с разцъфналите навън минзухари. Усмивката му обаче бе топла и компенсираше мрачните черни одежди и внезапността на неговото появяване.
	— Добър ден, лейди Греъм — каза Джони. Бледата слънчева светлина, която проникваше в стаята, хвърляше отблясъци в прибраната му коса, а галантният поклон, който той направи, бе прекалено салонен за служител на Бога.
	— Познавам ли ви? — попита тя.
	Може би трябваше да бъде уплашена, но неговата усмивка я очарова, както и очите му, и тя се чудеше как може един свещеник да бъде така изкусително красив.
	— Не сме се срещали преди, за което искрено съжалявам — отговори той, а светлосините му очи, сега студени като леда в Северно море, изглежда, бяха способни да излъчват невероятна топлина. — Слуховете за вашата красота не отговарят и наполовина на истината, лейди Греъм.
	Владетелят на Рейвънсби направи още две крачки към нея, за да може да оцени по достойнство подобните на изумруди зелени очи на Елизабет.
	— Котешки очи — приглушено каза той, а мекият му като кадифе глас й прозвуча подобно на лирична поезия. След това Джони се усмихна.
	Слънчевата светлина изпълни стаята с топлина. За миг Елизабет се почуди дали появата на този ослепителен образ не бе плод на нейните бурни и объркани мисли.
	— Вие баптист ли сте? — попита бързо тя, като се отиваше да се успокои. — Или презвитерианец… Или може би реформист?
	Джони бе облечен в прекалено дълго расо и тя се затрудняваше да отгатне към кой клон на християнството принадлежи.
	— Всъщност… — меко каза Джони.
	За момент тя си помисли, че той ще назове себе си с името на един от архангелите на Бога — толкова лъчисто и красиво бе лицето му.
	— Аз съм владетелят на Рейвънсби — тихо довърши той.
	Страхът от чутото накара Елизабет сухо да преглътне. При нея неочаквано бе дошъл не някой архангел, а самият дявол; най-известният мошеник по границата, където нарушаването на законите се бе превърнало в начин на живот, а личната войска говореше най-красноречиво за властта на даден човек.
	— Сега ние трябва да тръгваме — добави той, докато тя все още не можеше да се съвземе от току-що чутото. — Хайде — каза Джони и си предложи ръката, сякаш най-галантно я канеше на танц.
	— Не… — прошепна тя, припомняйки си всички зловещи и страховити истории, които се носеха за Черния леърд.
	— Съжалявам — извини се учтиво той, което бе крайно учудващо, като се имаше предвид целта му.
	И неочаквано нейната воля възвърна силата си. Моментният шок и сковаващият страх отстъпиха пред природата й. Тя отвори уста, готова да извика, но Джони се оказа по-бърз и успя да спре с дланта си напиращия вик. И дума не можеше да става за дилетантство, когато от успешния ход на тази акция зависеше освобождаването на Роби. Той обаче нямаше намерение да я наранява. Дори ръката му, която бе стиснала устата й, бе по свой особен начин нежна.
	В случая Елизабет Годфри-Греъм бе само една разменна монета, която трябваше да се смени срещу свободата на Роби. Джони нямаше други планове за нея. Той не бе сигурен дали баща и ще се притесни за покушението само защото тя бе негова дъщеря, но беше напълно уверен, че старият Годфри не би се простил така лесно с богатството на Елизабет.
	Той щеше да иска да си я върне обратно. Джони издаде кратка команда и двама мъже внезапно изникнаха пред нея. Те вързаха бързо ръцете й, запушиха устата й с кърпа, а когато графът на Грейдън я метна на рамото си, те завързаха и краката й.
	Малката група напусна стаята през градината, а оттам през вратата на червената тухлена стена се озова на улицата, където ги чакаше покрита каруца, пълна с купи сено и слама. Те заровиха Елизабет в сламата, след което бързо захвърлиха расата си, като изведнъж се превърнаха в опърпани овчари.
	Джони Кари намести могъщото си тяло в малкото пространство, допирайки се до Елизабет.
	— Няма да ви сторя нищо лошо — прошепна той. Въпреки думите му тя се опита да се отдръпне, а опасността за сигурността й изглеждаше напълно истинска.
	Той покри лицето й с фин копринен шал.
	— Това е заради сламата — каза нежно той. След това тя повече не виждаше нищо, но продължи усеща здравото му тяло точно до своето. Ноздрите й долавяха дъхавия аромат на детелина и прясно окосена ръж, с която бе покрита.
	Адам и Кинмънт препускаха бързо с каручката през селището, но не чак с такава скорост, че да привлекат вниманието на околните. Щом се отдалечиха на прилично разстояние от Харботъл, те изоставиха колата в храсталаците край един поток, където ги чакаха неколцина мъже с готови за езда коне.
	Натовариха Елизабет на коня на Джони и цялата група препусна на север. Ръцете и краката й все още бяха вързани, а устата й запушена.
	Джони Кари добре разбираше огъня в очите й. Ето защо, като човек с опит, предпочиташе да не слуша и нейните гневни излияния.
	Няколко мили по-нататък към тях се присъедини целият ескорт от двеста души на клана Кари. По лицата на всички се рееха усмивки. Сега Кари можеха да си проправят път при каквито и да е обстоятелства. Вече не ги плашеше никакво преследване, затова и настроението бе приповдигнато.
	— Брат ми е в затвора на крепостта „Харботъл“ — обърна се Джони към Елизабет малко след като се изкачиха през прохода на Чевиотските възвишения. Все още не се виждаха никакви преследвачи. Шотландия се намираше от другата страна на прохода и съвсем скоро те щяха да бъдат в пълна безопасност. Джони искаше неговата пленница да знае цената на своята свобода.
	— Ако обещаете, че няма да ми проглушите ушите, ще отпуша устата ви — добави той.
	Тя кимна и той отвърза ленената кърпа, с която бе вързана.
	— Така значи, Джони Кари — каза тя напълно спокойно, вече наясно защо я бяха пленили. Страховете й се бяха изпарили, когато разбра, че просто ще бъде част от машинациите в пограничната политика. — Надявам се, че брат ви ще се върне скоро в Рейвънсби. Баща ми е загрижен за моето богатство.
	— Знам — усмихна се той, а очите му бавно се плъзнаха по тялото й, преди да я погледне отново в лицето. — За съжаление, ако Роби не бе заловен, аз нямаше да имам нищо против да ви задържа за себе си.
	Усмивката му бе заразителна и тя също се засмя, припомняйки си историите за владетеля на Рейвънсби и неговите набези, по-голямата част от които бяха на любовния фронт.
	— Може би аз съм достатъчно богата, за да останете доволни и двамата — вметна тя, като го огледа също много подробно. — Въпреки че в момента не съм на пазара за невести — добави Елизабет с предупредителен тон. — Но ако бях, нямаше да имам нищо против да разгледам вашата кандидатура — завърши тя вече по-меко, със закачливо пламъче в очите.
	Той се сепна за момент. Фактът, че тя не показваше никакъв страх, а разсъжденията и бяха напълно разумни и достойни за един мъж, го очарова. Нямаше съмнение, че дъщерята на Годфри бе наистина пленителна. И докато допреди малко той гледаше на нея само като на средство за освобождаването на Роби, сега изведнъж почувства, че се вълнува всеки път, когато тялото и неволно се допираше до неговото при бясната им езда на север към границата.
	Незабавно Джони си напомни, че свободата на Роб е на първо място, и реши да насочи мислите си в по-благоразумна посока, да забрави за привлекателното тяло на Елизабет. Той не можеше да си позволи да изложи на опасност преговорите с Годфри. Елизабет Греъм трябваше да бъде табу за него. Та той можеше да има всички други жени, които пожелае. Но един слаб неразумен вътрешен глас му подсказваше, че никоя не е така бяла, руса и зеленоока.
	Внезапно той махна с ръка и всички спряха. Джони се разпореди да докарат отделен кон за нея и я прехвърли на него. Знаеше, че не е от най-благоразумните мъже, по-скоро точно обратното, затова не вярваше, че ще е в състояние да издържи още два часа езда, при непосредствения допир до Елизабет.
	Той й подаде юздите, при което тя му се усмихна дяволито, сякаш наистина знаеше какви мисли го вълнуват.
	— Така ще ви е по-удобно — измънка Джони с вяла любезност.
	— Както и на вас, предполагам — отвърна тя.
	По природа Елизабет не бе склонна към флирт. По-скоро посочваше факта и тъй като не можеше да помогне в случая, тя се усмихна леко на дяволската дилема, която измъчваше владетеля на Рейвънсби. Според легендарните слухове, които се носеха за него, жените, с които бе флиртувал, трябва да бяха цял легион. Сега обаче той трябваше да потисне мъжките си инстинкти, в противен случай можеше да изложи на риск брат см.
	— Не би трябвало да останете дълго в Рейвънсби — каза Джони.
	— Да, не би трябвало — отговори тя. И двамата бяха практични хора и разбираха добре какъв бе залогът. Нейният баща не би рискувал за нищо на света да загуби богатството й заради един мъж в затворите му, пък бил той и от толкова прославено семейство.
	— Ще се погрижа да изпратим съобщение до баща ви още в Асуейфорд — каза учтиво Джони, здраво стиснал юздите на коня си. Животното като че ли усещаше притесненията на господаря си и бе станало неспокойно.
	— Надявам се, че става въпрос най-много за два дни — небрежно отбеляза Елизабет. — Това ще е времето, през което трябва да разчитам на вашето гостоприемство.
	Гласът й бе изпълнен с учтивост, по нищо неотстъпваща на неговата. Ако ги слушаше отстрани, човек би помислил, че те обсъждат почивката си в провинцията.
	— Съгласен съм с вас. Не повече от два дни — каза Джони, като продължи да стиска здраво юздите на коня.
	Елизабет забеляза, че той има красиви ръце — здрави, загорели от слънцето, а пръстите му бяха същевременно изящни и силни.
	— Може и по-малко — добави тя, като усети, че физическото му присъствие я смущава.
	Той не отговори, само кимна.
	„Нямаш много време“ — обади се отново неразумният глас в него.
	Неочаквано графът на Грейдън отпусна юздите и любимият му черен жребец препусна бясно напред, оставяйки на безопасно разстояние зад себе си русокосата Елизабет.
	Да, тя бе вече безопасно далеч.
	До Рейвънсби Джони не й проговори нито веднъж.


>	ГЛАВА ЧЕТВЪРТА

	Голдихаус представляваше добре защитен замък, многократно дострояван и усъвършенстван през годните, което бе причината за невероятното многообразие от архитектурни стилове — от готически до неокласически. Разположението на крепостта в околностите на реката Туийд обясняваше квадратната форма на целия комплекс от постройки и сгради. Елизабет установи, че досега не бе виждала по-величествен и разкошен замък от този.
	Камъните, от които бяха направени основните здания, блестяха в златист оттенък, огрени от залязващото огненочервено слънце. Гледката бе още по-ослепителна и красива на фона на могъщите тъмнозелени борове и току-що разлистилите се букови дървета в парка. Всички прозорци светеха, отразявайки палавите слънчеви лъчи, падащи върху тях.
	Докато придружаващите конници се събираха в калдъръмения двор, Елизабет се чудеше как е възможно един прославил се като бандит и безпрекословен мошеник по границата човек да обитава такъв великолепен, добре поддържан замък. Това по-скоро бе крепост, достойна за някой благороден принц от Ренесанса.
	Наоколо се стекоха слуги, които посрещаха ездачите, и само след миг поне четирима мъже помогнаха на Елизабет да слезе от коня си. В суетнята и шумотевицата наоколо тя се огледа да потърси владетеля на Рейвънсби сред слезлите от конете си ездачи, но не успя да го открие. Като си проправяха път през тълпата, слугите я въведоха в къщата през масивната окована врата, явно останала от времената, когато обстоятелствата са налагали добре да се защитава дома и имуществото. Пред очите на Елизабет се разкри огромно фоайе, подобно на пещера с богатства. На стените бяха окачени великолепни гоблени. Оформеният в готически стил таван със сводове и арки се издигаше на около четиридесет фута от пода. Едната стена на стаята бе заета от голяма камина, в която гореше тих огън. В отсрещния край на стаята, на първото стъпало на каменна стълба стоеше изправена една жена, чието присъствие в тази огромна празна стая бе някак учудващо. Беше тъмнокоса, с бяло лице, стройна и красива, облечена в кашмир с цвят на сапфир. Имаше вид на владетелка на този огромен дом.
	— Предполагам, че няма да стоите тук продължително — каза тя със студен тон, който прониза тишината на залата.
	Елизабет не си бе правила илюзии, че ще я посрещнат с широко отворени обятия в дома на най-големия враг на баща й, но и не бе очаквала чак такава неприязън и враждебност. Та самият владетел на Рейвънсби се бе отнесъл към нея с подобаващо уважение. Интересно коя бе жената, която я беше сразила със студенината си.
	— Надявам се скоро да бъда освободена — поясни тя, като приближи стълбите.
	В същото време Елизабет усети някакво безпокойство, което се изписа по обруленото от ветрове и битки лице на дребния мъж на средна възраст, който я придружаваше. Той се бе изчервил.
	— Докосна ли те вече?
	Нямаше и капка съмнение, че въпросът на непознатата бе продиктуван от някаква нейна лична обида, още повече, че за никого не бе тайна кого точно имаше предвид тя. Още преди Елизабет да отвори уста, за да отговори, зад нея се чу гласът на нейния похитител:
	— Добър вечер, Джанет — каза Джони Кари със спокоен равен тон, в който пролича внимание и учтивост. — Позволи ми да те представя на лейди Греъм — при тези думи Джони бързо се приближи към двете жени и добави: — Лейди Греъм, това е графиня Линдзи, моя съседка.
	Двете дами кимнаха леко една на друга при запознанството.
	— Баща ви е имал някакви погранични сделки преди време със съпруга на графиня Линдзи, графа на Мидлотиан — добави Джони, поглеждайки към Елизабет, при което тя долови аромата, който се излъчваше от тялото му. — А сега, ако ни извиниш, Джанет, бих искал да съпроводя лейди Греъм до нейните покои. Доста се изморихме от продължителната езда.
	Опитът с жените не му позволяваше да бъде неучтив, но същевременно умереният му тон издаваше неговата непоколебимост и авторитет.
	— Ще отложа вечерята ви за по-късно — отвърна Джанет с умишлено вежлив и угоднически тон. Тя много добре познаваше Джони и знаеше, че той никога не би допуснал някакви сцени на ревност. След минута колебание той отвърна:
	— Ще бъда готов след десетина минути. Трябва само да измия калта от дрехите и обувките си.
	След това Джони пое из лабиринта от коридори на замъка и бе толкова умислен, че едва когато съпровождащият ги слуга повтори по-силно въпроса си за багажа на лейди Греъм, той отвърна:
	— Нека мисис Райд й намери някакво подходящо облекло. Имате ли нужда от нещо? — попита той с тон, който издаваше, че мислите му са на съвсем друго място.
	— Не, нямам нужда от нищо, освен може би нещо за… четене. Иначе може да ми стане скучно да чакам.
	Елизабет изобщо не очакваше Джони да чуе отговора й. Той изглеждаше твърде замислен. Тя се надяваше поне придружителят им да разбере какво е поискала.
	Въпреки това нещо в нейните думи очевидно привлече вниманието му, макар че той не намали твърде бързия си ход по стълбите и коридорите на Голдихаус. Джони погледна към нея и каза:
	— Вие няма да бъдете заключена някъде, лейди Греъм. Ако ми дадете честната си дума, че няма да се опитвате да бягате, мога да ви оставя напълно свободна.
	Така обикновено се постъпваше със заложниците. Хората от граничната зона винаги бяха много учтиви към политическите си противници. Но въпреки всичко Елизабет трябваше да бъде настанена в най-високата стая на източната кула, за да се предотврати евентуалният опит на Годфри да я открие и да си я върне.
	— В такъв случай, обещавам, че няма да правя опити да избягам — каза Елизабет и си пое дълбоко въздух, изкачвайки поредното стъпало.
	За разлика от нея, Джони изобщо не бе задъхан от дългото изкачване. Тялото му бе привикнало с непрекъснатата езда и той се усмихна, когато забеляза умората на Елизабет. Обърна се към нея с очарователна усмивка на помирение:
	— Надявам се вашият престой в Голдихаус да бъде приятен. Данкайл Уили ще се грижи вашите желания да бъдат изпълнявани. Можете да се обръщате към него за всичко. В стаята, която съм ви предоставил, ви очаква прислужница. Готвачите ми са способни да приготвят всякакви деликатеси, така че, без да се колебаете, отправяйте своите желания. Забравих ли нещо, Уили?
	— Виното, Джони — отвърна приятелски слугата, който както почти всички обитатели на замъка, беше по пряк или косвен роднински път свързан с владетеля на Рейвънсби и също като тях се обръщаше към него със собственото му име.
	Джони се усмихна при думите на Уили, който ги следваше неотлъчно нагоре по стъпалата. Тялото му бе гъвкаво и стегнато, явно бе свикнал да се изкачва всеки ден по няколко пъти по безбройните стъпала на замъка.
	Без да отчита факта, че Англия и Франция бяха във война, шотландският парламент бе отменил ограниченията върху търговията с френски вина.
	— Ние си имаме френско вино, а англичаните са принудени да го внасят контрабандно — обясни Джони, когато стигнаха последното стъпало. — Така че можете спокойно да поискате от най-доброто френско вино. Имаме великолепно бяло рейнско вино, откакто англичаните и датчаните се укрепиха около река Рейн. Уили е голям познавач на вината и известен дегустатор, така че можете да му се доверите, ако се колебаете какво да изберете.
	Лицето на Уили засия при тези хвалебствени слова на господаря му и той кимна в подкрепа на готовността си да помогне на Елизабет. Тя на свой ред го окуражи:
	— Изцяло ще ти се доверя, Уили!
	— Много добре, миледи! — каза Уили, видимо удовлетворен.
	Когато най-после стигнаха до стаята, Елизабет установи, че тя представляваше нещо огромно и изключително добре обзаведено, с всички удобства и прекрасна гледка. Прозорците бяха с изглед в три посоки. Таванът бе безупречно измазан, а стените — очевидно украсени от италиански художници, гостували на някой предишен владетел на Рейвънсби. На пода бяха застлани изящни персийски килими, които изолираха и най-слабия повей на студ от каменната постройка. Човек можеше спокойно да се разхожда бос. Мебелите бяха изработени в някакво твърде деликатно съчетание от класически и средновековни мотиви и стилове. Напомняха на едновремешните манастири.
	— Да не би тази стая да е била обитавана от феи? — попита Елизабет, зашеметена от тайнствената величествена атмосфера. Когато се обърна към Джони, за да изрази задоволството си, тя осъзна, че той я наблюдава с нескрит интерес.
	Лицето на Джони незабавно възвърна непроницаемия си вид на вежлив домакин и той отвърна с подобаващо чувство за хумор:
	— Ако имах феи подръка, нямаше да ви отвличам от Харботъл, а щях да изпратя елфите да спасят Роби от затвора. Мисля, че заслугата за тази стая принадлежи на майка ми… Тя се бе заела с боядисването и обзавеждането тук.
	— О! — възкликна Елизабет, докато разсъждаваше дали би могла да се заинтересува за майката и останалите членове от семейството на този мъж, който си разрешаваше да я наблюдава така любопитно и похотливо. Тя едва ли можеше да си позволи да се интересува от мъж, когото намираше за твърде привлекателен.
	Джони осъзна, че му се иска да я целуне, за да й помогне да преодолее объркването и смущението си. Женитбата й за мъж, който бе четири пъти по-възрастен от нея, навярно я бе принудило да си търси любовници през цялото време, а ако това не беше така, то значи тя имаше невероятна нужда от истински мъж. „Не“ — Джони едва не извика на глас. Не можеше така лесно да се поддаде на желанието да я има. Може би по-късно… _„Едва когато Роби бъде свободен.“_
	— Лека нощ, лейди Греъм — каза Джони и бързо се оттегли, без да каже повече нито дума.
	Объркан от неочаквания развой на нещата, Уили потърка с ръка челото си, при което рижата му коса още повече се разроши. В следващия миг той започна да бърбори на висок глас, като че ли пороят от думи можеше да прикрие очевидните страсти на господаря му към плътски удоволствия.
	— Разрешете да ви запозная с вашата прислужница Хелън, след което очаквам да ми кажете какво ще пожелаете за вечеря. Хелън ще ви донесе халат и топла вода. Аз ще се погрижа да намеря нещо за четене. Хелън, ела да се запознаеш с лейди Греъм…


>	ГЛАВА ПЕТА

	Малко по-късно Джони влезе в трапезарията. Той бе сменил дрехите си за езда с неофициално вечерно облекло. Косата му, все още мокра от дъжда, бе вързана на плитка. Горната му дреха от зелено кадифе бе разкопчана и откриваше красива бяла брокатова жилетка, която подчертаваше допълнително неговата изключителна мъжественост. Фльонгата на врата му бе леко отпусната и прикрепена с помощта на диамантена игла. Великолепните му тесни карирани панталони и чорапите бяха от тъмносин и зелен мъхест вълнен плат. Така облечен, той приличаше на млад принц-господар на огромния замък. Отсечените му мъжествени черти, мощта и непреклонността още повече изпъкваха на фона на фината копринена риза, украсена допълнително с дантелена яка и маншети.
	— Скъпи, липсваше ми… — изгука Джанет, заела поза, която най-добре разкриваше изпод деколтето на изящната й рокля скритите прелести. Гърдите й се подаваха предизвикателно под дантеления корсет, който съзнателно не бе пристегнала.
	— Чувствай се като у дома си — измърмори язвително Джони, ядосан от преднамерено предизвикателното и дори нахално поведение на Джанет. Докато се приближаваше към нея, Джони забеляза, че масата е подредена като за двама влюбени в близост до камината и че до лакътя й на сребърен поднос стои най-доброто рейнско вино, което той притежаваше. Това допълнително го подразни и графът почувства как в гърдите му се надига вълна от възмущение и неприязън към неканената гостенка.
	Джони се отпусна в най-близкостоящия до виното стол, взе чаша и се пресегна към бутилката. Като прецени колко късо е разстоянието до малкото канапе, на което графиня Линдзи бе седнала, той каза с рязък тон:
	— Никога повече не си позволявай да се разпореждаш в дома ми! Предпочитам сам да наредя как и кога да бъде сервирана вечерята. — Очите му бяха студени и враждебни като лед.
	— Не бъди груб, скъпи! — отвърна му красивата графиня, като го погледна с открит жизнерадостен поглед, без да показва ни най-малко смущение от враждебното поведение на Джони. Джанет знаеше добре как да придумва мъжете, а освен това добре познаваше снизходителността на Джони. Затова тя невъзмутимо продължи:
	— Накарах готвачите ти да приготвят всички твои любими ястия. Запасите от специалната изворна вода са близо до камината. Освен това наредих никой да не ни безпокои…
	При тези думи тя грациозно отмести едното си рамо така, че роклята й се свлече още малко надолу и гърдите й се откриха, почти готови да изскочат от аленочервения копринен корсет. След това Джанет се усмихна съблазнително и подканващо.
	— Джанет, аз не съм твоят съпруг на средна възраст — заяви Джони, като сърдито повдигна едната си вежда. — Случва ми се да виждам доста често подобни сочни, млади и тръпнещи от страст женски гърди.
	При тези думи той си наля чаша вино, повдигна я бавно към устните си и я изпи на един дъх.
	— Разбирам, че ще трябва доста да се потрудя тази вечер — отвърна му тъмнокосата красавица. Тя добре съзнаваше умението си да приласкава и привлича мъжете. — Както виждам, ще трябва да те спася от мрачното ти настроение.
	— Моето мрачно настроение — възрази й с остър тон владетелят на Рейвънсби, докато отново се пресягаше към шишето с вино, — се дължи именно на твоето безочливо поведение и нахалството ти.
	При това, ако трябваше да бъде честен пред себе си, нахалството и дързостта на Джанет в собствения му дом бяха нещо, което отдавна бе позволил и поощрил. Ако трябваше да направи точна преценка на чувствата си, Джони щеше да разбере, че точно дръзкото и самодоволно поведение на Джанет пред Елизабет Греъм го бе раздразнило повече от всичко.
	— В такъв случай ще трябва да поправя грешката си, задето си позволих да организирам вечерята — нежно му отвърна графинята и се усмихна. — Ще се опитам да ти прислужвам, да те разсмивам и да бъда твоя робиня. — При тези думи Джанет се усмихна закачливо като малко дете и намигайки на Джони недвусмислено, продължи: — Мога да ги бъда лична прислужница тази вечер и да те храня хапка по хапка като малко момченце… После мога да ти измия ръцете и да се погрижа да се почувстваш добре след вечеря. Бих могла да бъда най-покорната и послушна твоя прислужница… като едно младо невинно момиче. А когато пожелаеш от изворната вода, ще я налея в кана, ще ги я донеса и ще приседна тихо на земята до краката ти…
	Очите им се срещнаха, но Джанет бързо и престорено срамежливо сведе поглед, сякаш да подчертае готовността си да му се подчини. После тя добави:
	— А ако не успея да ти доставя удоволствие и да те накарам да се чувстваш доволен, можеш да ме накажеш, да бъдеш груб с мен, колкото пожелаеш. — Гласът й бе съблазнителен и примамлив, а очите й блестяха от страст. — Можеш също да ми причиниш болка и да искаш от мен всичко, което ти хрумне…
	Джони я погледна над ръба на чашата си, пълна догоре с вино.
	— Продължавай все така, скъпа — измърмори той. — Струва ми се, че няма да имаш нужда от мен, за да стигнеш до върховното изживяване.
	При тези думи той погълна част от съдържанието в чашата си и усети как превъзходната течност изпълни тялото му. Питаше се как изобщо тази графиня, облечена в толкова скъпа и изящна рокля, би могла да му прислужва.
	— Но, Джони, аз наистина имам нужда от теб — прошепна Джанет, като се престори, че не е чула подигравателната му забележка. Беше се вживяла напълно в ролята си и изцяло я владееше мисълта, че Джони би могъл да пожелае тя да му прислужва и да го глези. Това още повече я възбуди.
	— Моля те, Джони, позволи ми да бъда твоя прислужница… наистина бих искала… моля те! Ще видиш колко покорна мога да бъда!
	Джони усети колко възбудена е Джанет и как гърдите й се напрягат от вълнение в копринения корсет. За момент собственото му тяло откликна на подканата й. Но ироничната му усмивка и сънливостта отново надделяха.
	— Боя се, че едва ли осъзнаваш истинското значение на думата „покорна“, котенце… — заяви той.
	— Тогава можеш да провериш, Джони — увери го Джанет и отмести част от тежките дипли на полата си така, че да се забележат изящните й крака, обути в аленочервени копринени чорапи. Очертаха се закръглените й бедра, леко прикрити под нежната копринена тъкан.
	— Ще сторя всичко, което се иска от мен — прошепна тя.
	Само монах би устоял на такова предизвикателство. А може би и Божи служител не би издържал. Джони Кари обаче нямаше никакви религиозни подбуди, нещо повече — той не можеше да се оплаче от липса на постоянно желание за секс. Но не можеше и да предотврати възбудата, а женствеността и предизвикателното поведение на Джанет още повече го подтикваха да се възползва от готовността й да му се отдаде. Въпреки това той все още чувстваше недоволство от властния й собственически нрав и обноски към него. Не му допадаха такъв тип жени. Ненавиждаше всяка, макар и най-дребната проява на собственически наклонности у която и да е жена в неговия живот. Сега това чувство го накара да потисне дори нормалната физиологична реакция на организма си.
	— Искам само да те предупредя за едно-единствено нещо — каза Джони с категоричен тон.
	— На твоите услуги съм — заяви Джанет, която трудно сдържаше възбудата си.
	Джони придоби сериозен вид, остави чашата си встрани и каза:
	— Това не е част от играта.
	Джанет си пое дълбоко въздух и повдигна очи към неговите, стараейки се да изглежда напълно сериозна.
	— Разбирам.
	— Ако още веднъж се опиташ да ми диктуваш какво да правя в собствения си дом, ще те смажа, независимо пред кого.
	Макар че тонът бе доста мек, заплахата, която прозвуча в думите му, отекна в ушите на Джанет като плесница.
	— Да, господарю мой! — отвърна тя, почувствала за пръв път в живота си някой да я заплашва жестоко. Играта и реалността този път се бяха преплели и Джанет потръпна от страх и вълнение.
	— Значи добре разбра какво имам предвид — заяви Джони все още ядосан, докато чувстваше как го обладава непреодолимо желание да се възползва не от друго, а точно от невинността и чистотата на Елизабет Греъм. Тя му приличаше на забранен плод и Джони усети как тръпне от изгарящо желание да вкуси от него.
	— Безспорно разбирам добре всичко, господарю — отвърна смирено Джанет. Лека руменина изби по щръкналите й гърли и по шията, при което нежната й бяла кожа придоби розов оттенък. Дългите тъмни мигли се сведоха срамежливо надолу. — Най-смирено се прекланям пред вашите желания.
	— Няма нужда да се чувстваш задължена да играеш тази игра, скъпа — високомерно заяви Джони с отмерен тон, докато наблюдаваше майсторските актьорски усилия на своята съседка. — И бездруго тази вечер ще се забавлявам с теб.
	Графинята сякаш се стресна за миг, не толкова заради циничния му израз, колкото за да оспори възможността за мигновено задоволяване на страстите им и да се възпротиви на похотливите намерения на Джони. След като реши да отстоява собствените си желания, тя леко повдигна ресници и посрещна погледа на любовника си с тлеещо в очите желание.
	— Но аз наистина искам да продължа играта.
	— Ами ако аз не се съглася? — каза Джони, но гласът му издаваше възбудата от вида на сладострастното й тяло, а очите му вече не бяха така студени.
	— Ще те накарам да промениш намерението си — каза Джанет. В погледа й пролича увереността в магическите способности на жената още от времето на Ева… Още повече, че сигурността в способностите й се базираше на предишните им отношения.
	— Ти си една похотлива изкусителка, скъпа — каза той тихо. — Трябвало е да се омъжиш за по-млад мъж.
	— Нима ми проповядваш вярност към съпруга? — Джанет учудено го погледна с невинни очи.
	Джони въздъхна като си спомни за неизменната реалност на аристократичните женитби и собствените си снизходителни възгледи за морала.
	— Моля да ме извиниш, че си позволих такъв наивитет — измърмори той.
	— При това невероятен наивитет — добави Джанет, — и то проявен тъкмо от теб… — при тези думи тя повдигна учудено едната си вежда и продължи: — Навярно, след като си ощастливил повечето жени в тази околност, били те омъжени или не, няма да храниш никакви заблуждения по отношение на съпружеската вярност.
	— Разбирам какво имаш предвид — съгласи се бързо Джони, който нямаше никакви намерения да обсъжда въпросите на женитбата и съпружеската вярност с графиня Линдзи. В същото време се запита дали младата Елизабет Греъм е била вярна на своя възрастен съпруг и ако това бе така, как ли щеше да откликне на мъж като него? Как би реагирала на неговото докосване? Дали кожата й е хладна? Дали щеше да бъде студена, или напротив, би изгаряла от страст след години сексуална неудовлетвореност.
	— Ами тогава… да започваме?
	Отнесен от мислите си за Елизабет Греъм в леглото, Джони изобщо не чу какво точно го бе попитала Джанет. Той се отърси от фантазиите си, в които главен герой бе очарователната лейди Греъм. Усмихна се на Джанет и леко въздъхна:
	— Днес бе един доста тежък и продължителен ден…
	— Чудех се дали бихте искали още вино, господарю мой? — попита Джанет, положила максимално усилие да прозвучи като най-покорната слугиня в целия свят.
	Докато възприемаше думите й и тона, с който ги бе изрекла, Джони направи неволно сравнение между нейната престореност и порочност и откритата сдържана натура на Елизабет Греъм. Само че привлекателната лейди Греъм бе доста далеч от него в този момент, а сладострастната и тръпнеща в очакване Джанет Линдзи — само на няколко сантиметра. Джони се усмихна и лениво измърка:
	— Защо не? Може да пийна още от великолепното вино.
	— Правилно решение — подметна с шеговит тон Джанет. — За миг си помислих, че ще ми се наложи да те завържа и насила да те разсъбличам.
	— Може би по-късно… — отвърна Джони.
	— Нима не си уморен? — за пръв път тази вечер Джанет истински се бе заинтересувала от състоянието на Джони, но това отново бе продиктувано от чисто егоистичните й интереси.
	— Смяташ ли, че би се справила на мое място, ако бе яздила през целия ден до Харботъл и обратно? — дръзко й отвърна Джони.
	— Скъпи, ти никога не се изморяваш! — заяви Джанет с глас на дете, което отстоява своята правота.
	В интерес на истината Джони не беше уморен. Сега, когато бе извоювал самостоятелността и независимостта си, като постави графинята на мястото й, настроението му значително се бе подобрило. Още на другата сутрин можеха да започнат преговорите за освобождаването на Роби срещу заложницата лейди Греъм. Само след седмица брат му щеше да си бъде отново вкъщи.
	— Е, добре тогава, щом държиш да знаеш, не съм изморен — призна Джони, — но за сметка на това съм ужасно гладен. А освен всичко считам, че ако си решила да ми прислужваш тази вечер, имаш прекалено много дрехи на себе си.
	Той стана от стола си и без да поглежда към Джанет, се приближи към камината. После се изправи до масата в очакване на нещо, след което тихо каза:
	— Стола ми, Джанет, придвижи стола ми насам.
	Тъй като не очакваше командата му, а и не бе привикнала нито с такъв тон, нито да реагира адекватно на подобно нареждане, Джанет се забави за момент, докато се съвземе и реши как да постъпи. В следващия миг той дочу шума от копринената и дреха и стъпките й по килима. След като приближи толкова близо, че гърдите и се опряха до ръката на Джони, графинята повдигна лицето си към него и каза със съблазнителен, самоуверен тон:
	— Целуни ме.
	Джони изобщо не се обърна. Дори не показа, че е чул думите й. Вместо това той тихо повтори:
	— Придърпай стола ми насам така, че да мога да седна.
	Джанет усещаше дъхавия аромат на влажната му коса и сгорещеното му тяло.
	— Първо ме целуни — прошепна тя, притиснала тялото си към неговото. Откакто бе станала жена, никой мъж никога не й бе отказвал каквото и да е.
	— Столът — отсече непоколебимо Джони, чийто глас накара Джанет да почувства още по-силна възбуда.
	Тя се пресегна и постави едната си ръка на рамото му, а мускулестото му тяло я караше да потръпва още повече.
	— Моля те… — каза тя тихо.
	Силните пръсти обхванаха ръката й и я отместиха от рамото му, след което, извръщайки се леко към нея, Джони каза:
	— Нима не разбираш. Аз се разпореждам, а ти изпълняваш заповедите ми.
	Джанет се пресегна да вземе стола. Той я накара да го мести няколко пъти, докато най-после се настани удобно на необходимото разстояние от масата. Нарежданията му бяха кратки и ясни:
	— По-близо!… Не, малко назад!… Сега малко наляво!… Ето така.
	След като Джанет се изпълни с напрежение и яд, Джони й махна леко с грациозно, величествено движение на ръката, присъщо на истински граф, да му напълни чашата с вино.
	— Да си съблека ли първо роклята? — попита Джанет, а целта й бе да предизвика у него същата възбуда, която беше обхванала и самата нея.
	— Не — отвърна Джони и се облегна назад в стола си. — Първо ми налей виното.
	Изведнъж Джанет почувства някакво раздразнение. Нима бе само една незабележима невзрачна слугиня? Без всякакво значение. Нещо като мебелите наоколо?! От яд тя повдигна високо вежди и се намръщи. В същия момент владетелят на Рейвънсби разтвори леко крака и Джанет бързо забеляза явно нарасналата възбуда. Това донякъде я поуспокои.
	Наведе се грациозно и докато наливаше виното, се постара да разкрие прелестите на полуизскочилите от деколтето гърди. Кокетка до безкрайност, тя много добре знаеше как да изкушава мъжете.
	— Бъди така добра да прикриваш гърдите си, докато ме обслужваш — нареди Джони. — Бих искал прислугата ми да е по-дискретна.
	— Много си груб! — възпротиви се Джанет, докато оставяше с трясък каната обратно на масата.
	Владетелят на Рейвънсби рязко реагира на този жест.
	— Мнението на моите слуги ни най-малко не ме интересува. Ако не те попитам за нещо, предпочитам да мълчиш!
	Джони повдигна леко чашата си към светлината, идваща от свещника, и започна да се наслаждава мълчаливо на искрящата течност, сякаш забрави, че не е сам в стаята.
	С пресипнал глас Джанет добави:
	— Даже си ми омразен.
	Безразличието му бе обидно и предизвикателно… Графинята се изпъна пред него като току-що порицана слугиня.
	— Дали съм ти омразен, или не — измърмори Джони, като най-после благоволи да погледне към нея, а тя изтръпна от пронизващия му поглед, — или „властен и изискващ“, както самата ти бе казала мрели малко, това всъщност едва ли има някакво значение за твоето… положение.
	След тези думи Джони я изгледа в продължение на няколко секунди така, че тя ясно разбра точно какво положение й е отредил.
	— И дори да реша да те задоволя тази вечер, след като ме нахраниш, все още има вероятност да изгубиш работата си като слугиня в моя дом. Ясно ли ти е това?
	— Да, Ваша милост — прошепна графинята, изгаряща от вълнение и тревога. В същото време бързо придърпа разтворените краища на деколтето според нареждането на господаря си за по-голяма дискретност.
	Джони отмести ръката й от деколтето и надникна в него.
	— Не съм казвал, че не харесвам гърдите ти — и той промуши пръста си надълбоко, търсейки зърното на едната й гръд, което ясно бе изпъкнало под копринения корсет. — Но докато се храня, те просто не ме интересуват.
	След това бавно се отпусна назад в стола си.
	— А сега можеш да се съблечеш, за да видим дали ставаш и за нещо друго, освен да ми сервираш храната.
	Въпреки думите си, Джони продължаваше да я гледа със същото безразличие.
	Джанет потрепера от вълнение и бързо посегна към телените копчета на роклята си. Трудно й бе да се съсредоточи, тъй като цялото й тяло тръпнеше от възбуда и мислите й бяха насочени в съвсем друга посока. Тя все пак успя бързо да се разкопчае и само след минута сребристата рокля се свлече тихо на пода. Подобно на скъпо платена проститутка, тя остана невъзмутимо гола пред господаря си, обута в червени копринени чорапи с пъстри жартиери и виолетови кадифени чехли. Гърдите й бяха примамливо изскочили от стегнатия в кръста корсет.
	— Колко срамно големи са гърдите ти — каза със сънлив и безразличен тон Джони. — Предпочитам по-дребните жени. Може би трябва да те отпратя.
	— Не! Моля те, господарю мой! — промълви Джанет с паникьосан глас.
	От вълнение пулсът й се ускори, ушите й забучаха, а сърцето й заби лудо.
	— Съжалявам — прошепна тя и виновно притисна ръката си към гърдите, сякаш за да прикрие пищния си бюст. — Мога да си сложа шемизета, Ваша милост, и по този начин няма да дразня погледа ви.
	Джони сякаш потъна в размисъл, докато се излежаваше като източен владетел и безцелно прокарваше пръста си по столчето на чашата с вино. В следващия миг той хвърли поглед към стенния часовник в ъгъла, като че ли преценяваше дали има време.
	— Късно е вече — каза той накрая, — ти си подръка и независимо от огромните ти гърди аз имам нужда от прислужница. Бих искал да ме обслужваш тихомълком. Съблечи си корсета, остани по чорапи и чехли. Харесват ми червените копринени чорапи — разпореди се той с безразличие.
	Джанет бе толкова превъзбудена и напрегната, че бе готова да се съгласи с всичко, което той поискаше от нея. Затова бързо се залови да разкопчава и развързва корсета, докато Джони лениво отпиваше вино от чашата си. Обикновено при свалянето на корсет бе нужна помощта на прислужница или на някой нежен кавалер-любовник. Досега Джанет никога не бе сваляла корсета си сама.
	След няколко дълги, изтощителни минути тя най-после се справи с него и остана гола, разгорещена и зачервена от напрежението. Косата й бе разрошена, а желанието да се люби с него бе станало непреодолимо и очевидно.
	Когато графинята се изправи пред владетеля на Рейвънсби, той невъзмутимо заяви:
	— А сега можеш да ме нахраниш.
	При тези думи Джони посочи към малка чиния с кифлички.
	— По-късно! — каза неочаквано твърдо и решително Джанет, която вече бе забравила за подчинението си и покорността. Аристократичната й природа заговори и тя пожела незабавно да получи онова, за което копнееше. — Искам да ме любиш, и то сега! — заяви Джанет и се приближи до облечения мъж, чийто спокоен вид напълно контрастираше на нейното разпалено, жадуващо тяло. Безчувственият и безразличен вид на Джони още повече я подразни и изопна и бездруго обтегнатите й нерви. Джони бе нещо като мечтания десерт, до който все не можеше да стигне.
	— Но аз не искам да се храня по-късно! — възпротиви се той с остър тон. — Искам да вечерям сега.
	— За Бога, Джони — прошепна Джанет, дишайки учестено. Тя трепереше. — Не мога повече…
	Джони погледна строго към нея.
	— Прави, каквото ти се казва.
	Джанет въздъхна дълбоко и се пресегна да отчупи едно парче от крехката кифличка.
	— Приближи се — нареди Джони с нисък тон. Графинята се подчини, като притвори очи, за да не усеща изкушението, което я бе обзело до крайност. Тя усети как ръката му поглади бедрото й.
	— Гладна ли си? — попита той с глас на вежлив домакин и с такова изражение на лицето, сякаш ръката му, която се прокрадваше между краката й към мястото, изтръпнало от възбуда и желание, извършваше просто галантно движение на кавалер и нищо повече.
	Джанет поклати глава, без да може да каже нито дума от вълнение.
	— Отвори очите си — нареди Джони и след това тя се подчини, добави. — А сега разтвори краката си.
	Джанет леко простена, когато усети как топлата му ръка се промъква нагоре към влажното и сгорещено място. Тя леко се придвижи в унисон с неговото движение, за да му подскаже, че изгаря от нетърпение.
	— Стой мирно — нареди Джони.
	Тя леко измърка от недоволство, но се подчини.
	— Отлично — обобщи Джони, докато деликатно опипваше срамните й устни и проверяваше влажността им. Напълно задоволен от резултата, той прокара леко пръст навътре.
	— А сега можеш най-после да ме нахраниш с това, което държиш в ръката си. — Джони кимна към парчето кифла в ръката на Джанет, докато пръстите му продължаваха да я галят и да проникват все по-навътре. Това предизвикваше нейните въздишки и леки простенвания.
	— Хайде, нахрани ме — повтори той и бързо пъхна пръстите си още по-навътре, от което дъхът на Джанет спря. — Трябва да се грижиш за мен или иначе ще трябва да те отпратя.
	Това, разбира се, бе немислимо и Джанет бързо се подчини, макар че не можеше да спре треперенето на ръката си, докато поднасяше парчето кифла към устата на Джони.
	— Искам да ме гледаш, докато се храня. Отвори си очите и ме наблюдавай, защото когато преглътна, ще искам още. — След това Джони отвори уста и бавно задъвка късчетата кифла, докато пръстите му продължаваха да се движат. Докосването и движенията му бяха доста обиграни, като на човек, свикнал да върши това майсторски.
	Джанет едва успяваше да задържи очите си отворени страхуваше се от заплахата на Джони да я изгони, ако не му се подчинява. Още повече я измъчваше нейното напрегнато състояние.
	— Толкова си покорна — промърмори Джони, докато наблюдаваше реакцията на организма й.
	— А сега ми дай от ябълковия пай, който се намира ей там. Отвори си очите и ме гледай, както ти наредих… Добро момиче! Ето, вземи ножа и ми отрежи едно парче. Ако спазваш нарежданията ми както трябва, ще те любя цялата нощ… Случвало ли ти се е някога досега?
	Да. Това й се бе случвало единствено с него. При спомена за щастливите мигове, които бяха изпитали заедно, тя изтръпна и простена.
	Джони бавно приведе глава към гърдите й и страстно всмука втвърдените й зърна. Доволен от ефекта на своите действия, той се отдръпна, посегна към една ленена салфетка и изтри пръстите си.
	В тишината се дочуваше само напрегнатото шумно дишане на разгонената като дива котка Джанет. Тя повдигна тежките си тъмни мигли и го погледна.
	— Проклет да си! Толкова си опитен! Мразя те! — след което се изви грациозно към него и замахна.
	Джони ловко хвана ръката й и я стисна. Рефлексите му ни най-малко не бяха притъпени.
	— Така ли? — каза той с усмивка, докато леко стискаше ръката й. — А на мен ми се стори, че ти се забавляваш от всичко.
	— Да не би да се пазиш за някоя друга? — почти изсъска тя, отблъсна ръката му и се отпусна немощно на отсрещния стол. Видът й беше повече от буреносен.
	Разбира се, че мисълта за друга жена бе минала през главата на Джони вече няколко пъти, откакто се беше запознал с прекрасната лейди Греъм. Но при положение, че животът на Роби бе на косъм…
	— Не и тази вечер — каза той с усмивка, а в очите му се четеше невероятно удоволствие. — Нали ти си тук при мен.
	— Трябваше да те накарам да чакаш и да се надяваш — промърмори тя с нацупен вид.
	— Можеш да го сториш, ако самата ти имаш търпението…
	— Очевидно на теб търпението ти стига и за двама ни!
	— Какъв късмет! Означава ли това, че си свършила с играта, която сама започна? Или искаш да продължа с ролята на безмилостния господар?
	— Която толкова много ти приляга! — изсъска Джанет, вече наистина изнервена до крайност. — Мразя да се чувствам така незадоволена.
	— Много си нетърпелива, котенце! Не може наведнъж да получиш всичко, което си поискаш.
	Студеният враждебен поглед на графинята го прониза.
	Без да трепне, Джони продължи да я гледа с най-невинния ангелски поглед на сините си очи.
	— Разбирам… — за него не бе трудно да прочете какво точно таяха очите й. — Трябва да се предприеме нещо. Защо не ми кажеш как точно искаш да го направим.
	Този път гласът му бе приятелски и сладострастен, като на любовник, а не надменен и горделив като на властелин.
	— По дяволите! Сякаш не знаеш! — изсъска пак графинята.
	Отпусната грациозно върху червената дамаска, тялото й бе придобило невероятен порцеланов отблясък. Тя се протегна като ленива котка. Знаеше, че Джони Кари умее да й достави максимално удоволствие.
	— Като гледам колко си възбуден, не мога да продължа да ти се сърдя — каза тя.
	— Да, права си — съгласи се Джони, като се усмихваш нежно. Усмивката му тази вечер в уединената стая на Голдихаус бе специално за нея.


	На следващата сутрин, преди да я изпрати, Джони се постара най-дипломатично и деликатно да уведоми Джанет, че не би искал повече да му гостува, поне докато Роби не се върне читав в дома им. Обясни й, че иска да избегне всяка възможност преговорите да вземат погрешна насока. Трябваше да съсредоточи цялото си внимание в тази мисия и да извоюва освобождението на Роби. Не се поколеба да й признае, че не му се иска някакви съблазнителни дами да отклонят вниманието му от тази първостепенна задача. Трябваше да положи наистина огромни усилия и упоритост, за да убеди графинята да не му се мярка наоколо през следващите дни. Накрая Джони заспа удовлетворен, че е успял все пак да постигне целта си. Само след няколко часа щеше да се освободи от присъствието на графиня Линдзи, като в дома му щеше да остане единствено лейди Греъм.


>	ГЛАВА ШЕСТА

	На другата сутрин Елизабет се събуди след здрав продължителен сън, несмущаван от сънища или кошмари. Несъмнено превъзходното френско вино на Уили имаше заслуга за това. След закуската, която бе достойна за тежък работен ден на фермер, с помощта на Хелън тя се облече. Прекрасната копринена рокля бе в типичното шотландско каре в червено и зелено. Елизабет преодоля смущението от това, че роклята очевидно е била носена от друга жена преди време и тръгна по познатите й вече стъпала и коридори, за да стигне до двора на замъка.
	Възнамеряваше да прекара утрото в изучаване на околностите. До входната врата тя видя оседлан кон, чиито поводи държеше едно момче от конюшнята. Тъй като животното очевидно бе приготвено за дамска езда, Елизабет се досети, че дамата навярно бе Джанет, която бе прекарала нощта в замъка. Аристократичният произход очевидно не й пречеше да се държи като уличница.
	Подразнена от факта, че присъствието на Джанет в замъка има някакво значение и очевидно не й допада, Елизабет живо прекоси двора, в стремежа си да се отърси от тези мрачни, изненадващи я мисли. Докато минаваше през старите врати на крепостта, тя се поспря на едно малко възвишение в близост до обрасъл с трева защитен ров и обгърна с поглед великолепната гледка, простираща се до реката. Опитваше се да изхвърли от главата си мисълта за Джанет Линдзи и за всяка друга жена в живота на Джони Кари.
	Репутацията му бе на мъж, който си позволява твърде много любовни афери. Елизабет сама се бе уверила в това. Явно, без значение му беше с коя спи и по-добре щеше да е, ако можеше да забрави изцяло за него.


	През следващите няколко дни тя почти не видя владетеля на замъка. Джони Кари беше прекалено зает с разрешаването на проблема около освобождаването на брат си Роби, а присъствието на Елизабет Греъм в дома му бе само една заплаха и опасност. Още повече, че той изобщо не можеше да удържи на присъствието на такава привлекателна дама край себе си. Затова най-добре бе да я вижда колкото може по-рядко.
	Подсъзнанието му обаче изобщо не се подчиняваше на никакви ограничения и сънищата му непрекъснато бяха свързани с представите за Елизабет Греъм в леглото му.
	Елизабет прекарваше повечето от времето си в огромната библиотека на семейство Кари и се възхищаваше на богатата колекция на Джони от книги по архитектура, както и от различните проекти и модели на домове и вътрешен интериор. Очевидно, увлечението по строежа на красиви сгради и различни архитектурни решения бе наследствена черта на семейството, като разнообразните модели бяха всъщност приноса на всеки нов наследник в усъвършенстването и доукрасяването на Голдихаус. Последният макет бе нещо наистина грандиозно, изпълнено в класически стил, като замисленото ново крило трябваше да е с изглед на запад. Мащабите и видът на този макет показваха, че последният граф на Грейдън по всяка вероятност с предпочитал да живее в обстановка, по-различна от феодалния свят.
	Елизабет се запозна и сприятели с Манроу, млад архитект, завърнал се съвсем наскоро от Вичениа, където бе изучавал архитектурния стил на големи летни резиденции, чийто автор е Паладио. Тя често се отбиваше в ателието му — обожаваше да седи и да слуша разказите за Паладио и неговите оригинални идеи да прави летни вили в подчертано свой стил. Докато Манроу й показваше рисунки и екипи на майстора и изтъкваше пропорциите, размерите и постановките на великия архитект. Елизабет непрекъснато го обсипваше с купища сериозни и задълбочени въпроси. Манроу й обясняваше надълго и нашироко как италианският архитект успява да съчетае собствените си виждания и хрумвания с природните закони но един невероятен начин. Интересът, който Елизабет проявяваше, не бе просто дилетантски, а по-скоро плод на сериозните й намерения да се заеме с построяването на собствен дом. При това огромно наследство от Хотчейн тя твърдо бе решила да си извоюва правото да живее самостоятелно и независимо, поради което неин пратеник по недвижими имоти бе натоварен да проучи възможността да се закупи подходяща земя в областта Нортамбрия, където баща й трудно можеше да й се меси.
	Тя се хранеше или в стаята си във високата кула, или в кухнята сред огромния приветлив персонал на замъка.
	Елизабет с удоволствие се отбиваше да пие чай в салона на мисис Райд, където икономката й разказваше любопитни истории около произхода и живота на семейство Кари. Нарочно, по изрична заповед на Джони, тя нито веднъж не бе поканена на вечеря заедно с него и неговите родственици. Като знаеше, че едва ли ще може да удържи на чара и обаянието й, Джони предпочете наистина да я избягва, още по-трудно щеше да му бъде да успее да се сдържи след редовните почерпки със своите близки и приближени. При положение, че бутилките с бренди и вино обикаляха неколкократно масата всяка вечер, Джони съвсем омекваше и се чувстваше твърде слаб, за да устои на женската хубост.
	Въпреки старанието му да я избягва, те се срещнаха съвсем случайно в една от градините. Джони тъкмо се бе видял с Манроу и бе разговарял с него, докато се разхождаха по течението на реката. Тема на дискусията им бе височината на купола, който планираха да поставят на малката оранжерия, свързана посредством коридор с покоите на Джони, намиращи се в новостроящото се крило на замъка. Ставаше дума само за някакви определени пропорции и двамата мъже, след като обсъдиха предложенията, стигнаха до извода, че по-приемлива ще е по-малката височина. Още повече, че на фона на реката и нейното корито едно по-голямо извисяване на планираната постройка би нарушило хармонията на природната гледка.
	Тъй като закъсняваше за срещата с Кинмънт, на която трябваше да обсъдят последните условия, поставени от Годфри. Джони бързо си проправяше път през симетричните перила и лехи, като ги пресичаше напряко. Прескочи и малкото изкуствено езерце на входа на градината, тъй като нямаше време да заобикаля. Когато извиваше покрай добре оформения жив плет, Джони направи още един подскок и почти връхлетя върху Елизабет.
	Ръцете му автоматично се протегнаха, за да я задържи от падане, докато тя залиташе назад с лек писък. Всички книги и тетрадки, които носеше в ръка, изпадаха на земята.
	Очите на Елизабет се отвориха широко от почуда и изумление. Не беше ясно дали докосването на ръцете му, или неочакваната му поява бяха причина за нейната изненада. Същия объркан вид имаше и самият Джони. Той приличаше на ловец, а Елизабет — на негова жертва. Като мъж, свикнал да преследва, Джони не се замисли над емоциите, които го завладяха. Въпреки това пръстите му се вкопчиха още по-силно в меката и нежна кожа на Елизабет. Струваше ли си да се замисля дали ще я заболи? Нима една негова заложница бе нещо неприкосновено?! Насилственото отношение към жените в областта покрай границата бе нещо съвсем нормално и естествено. По-скоро даже бе норма на поведение, отколкото изключение или прецедент. Елизабет знаеше това. Знаеше го и Джони.
	Онова, което той чувстваше в този миг, пролича недвусмислено в погледа му.
	Елизабет си помисли, че би трябвало да изпита огромен страх при вида на този силен мъж, надвесен над нея, хванал здраво ръцете й, с поглед, в който се четеше едно-единствено нещо.
	— Съжалявам — каза Елизабет внезапно, сякаш не той, а тя бе връхлетяла върху него. Само подобно вежливо извинение й бе хрумнало в този момент. А може би по-скоро се опитваше да се извини за това, че неволно отвърна със същото чувство на неговия страстен хищен поглед.
	Джони се поколеба за момент. Беше наистина слисан от тихия, нежен тон на извинението, което тя бе произнесла току-що. Нима нейното объркване при сблъсъка им не бе причинено от вълнението при докосването? Нима поведението й бе само плод на доброто възпитание и на обикновената светска вежливост? Или пък думите й означаваха и нещо друго? В следващия миг Джони осъзна колко напразни са надеждите и фантазиите му. Преговорите за освобождаването на Роби вървяха благополучно и в най-скоро време брат му щеше да бъде пуснат от затвора в Харботъл. Затова, ако сега се подчинеше на някакво чисто плътско желание, щеше да е абсолютна глупост. Даже и самата Елизабет да нямаше нищо против.
	— И аз съжалявам — каза Джони с твърд глас, чиято самоувереност се бе възвърнала секунди след кратките логични размишления. — Може ли да ви помогна да съберете книгите си? — Той отпусна ръката й и се наведе да събере изпопадалите по каменистата пътека книги.
	Докато правеше това, от погледа му не убягна фактът, че босите й крака, обути само в чехли, бяха толкова близо до него. Той долови аромата на детелина, характерен за сапуните, с които мисис Райд снабдяваше дамите. Не беше лесно да пропъди въображаемия образ на къпещата се във ваната Елизабет, с малък калъп сапун в ръка, издигащи се пари около голото й тяло, с гърди, наполовина подаващи се от горещата вода. Джони си представи как тя нежно отрива със сапун прекрасната кожа… Тялото му потръпна. Почувства такава внезапна слабост, че за да си възвърне самообладанието, той стисна здраво зъби.
	Покритите с наметало от биволска кожа рамене на Джони бяха толкова широки, че Елизабет беше направо шокирана. Никога преди не бе виждала толкова атлетично мъжко тяло. Още повече на някой, коленичил в краката й толкова близо. Тя се зачуди какво ли щеше да е усещането, ако можеше да погали мускулестите му рамене. Какъв контраст между нейната женственост и уязвимост и неговата мъжественост и сила! Внезапно обладана от обаянието и чара на владетеля на Рейвънсби, Елизабет стисна двете си ръце, за да преодолее желанието да погали широкоплещестите му рамене. Той се изправи енергично и й подаде книгите.
	— Заповядайте.
	— Благодаря — промълви Елизабет и си пое дълбоко въздух, като си чудеше как да преодолее вълнението, което я бе обзело.
	Двамата стояха един срещу друг като влюбени ученици, които не могат да измислят какво да си кажат, а чувствата им са твърде силни и непреодолими.
	Като по-опитен в подобни ситуации. Джони успя първи да изрече нещо. В края на краищата години наред се бе учил как да реагира във всякакви ситуации с жените.
	— Нима имате някакви интереси в областта на архитектурата? — попита той, забелязал заглавията на книгите, които току-що бе събрал от земята.
	— Възнамерявам да си построя къща — отвърна тихо Елизабет.
	— Означава ли това, че ще живеете сама? — запита Джони, без да съумее да прикрие интереса си към нея. Бе произнесъл думата „сама“ доста натъртено.
	— Да — отговори кратко Елизабет, за която любопитството му не остана незабелязано. Ясно бе какво точно си мислеше той в този момент. — Желанието ми е да живея сама — добави Елизабет с твърд тон, сякаш за да прикрие собственото си вълнение.
	В този миг Джони си даде сметка какво му е струвало да я избягва търпеливо през цялото това време, без да престава да мисли непрекъснато за нея. Нерешителността не бе качество, характерно за него. Джони Кари никога не би си позволил да изпусне подобен случай, предоставен му случайно от съдбата. Елизабет Греъм бе само на няколко сантиметра от него — очарователна дори в тази гълъбовосива рокля от ленен плат, очевидно ушита за по-едра жена. Изглеждаше толкова нежна и уязвима — като крехка порцеланова балерина, а прекрасните и зелени очи бяха още по-изразителни на фона на бледосивата рокля. Фактът, че никой не я съпровождаше, нито я охраняваше, внезапно нахлу в съзнанието на Джони.
	Можеше още сега да я повали на зелената морава, пред очите на всички обитатели на замъка, без да го е грижа за гордостта й. Или пък да я сграбчи на рамото, независимо дали тя има нещо против, или не и да я отнесе в покоите си, да я задържи до момента, в който представителите на Годфри не се появят заедно с брат му. Имаше и трета възможност — просто да се обърне и да си тръгне по пътя.
	За миг Джони размисли, втренчил поглед в зелените проблясъци и сенките на градината. Той бе мъж, воден предимно от инстинктите си. Освен това бе блестящ пълководец, който добре знаеше, че нерешителността често означава само разликата между живота и смъртта.
	В следващия момент му хрумна, че ако се поддаде на собствените си инстинкти, ще изневери на брат си. Това му помогна да намери сили да каже:
	— Тогава ви желая успех и късмет в самостоятелния живот.
	В гласа му имаше нещо прочувствено и проникновено. Въпреки обикновените думи, които бе употребил, Джони сякаш вътрешно бе убеден, че няма жена на този свят, която да не се вълнува от него и да не го желае.
	Той кимна вежливо с глава и пое по пътя си.
	В мига, в който той си тръгна, Елизабет имаше усещането, че е побелила. Но нотката на високомерие в последните думи на Джони все още кънтеше в съзнанието й. Той много добре познаваше жените и начина, по който те реагират на неговите думи и постъпки. Затова навярно благородно бе дал възможността на Елизабет да се почувства победителка.


	На следващата сутрин те се срещнаха отново, когато Джони влезе в ателието на Манроу и завари Елизабет там. За миг той се спря от изненада на входа. При отварянето на вратата тя се бе обърнала. Беше толкова изящна и ослепително красива в полупразната свежо боядисана стая. Роклята й бе с опростен изящен модел в лимоненожълт цвят и Елизабет изглеждаше като някакво цвете.
	— Влизай, Джони — подкани го Манроу. — Тъкмо ще кажеш и своята тежка дума по темата, която обсъждаме. С лейди Греъм точно говорехме за предимствата на архитектурата, предназначена за изграждане на градини.
	— А защо да не те посетя по-късно?
	Откъм седящата до бюрото на Манроу Елизабет се отразяваше слънчевата светлина, проникнала в стаята през прозорците зад нея. Тя сякаш привличаше светлината и топлината на слънчевите лъчи. Винаги го пленяваше по някакъв особен начин, по който нито една жена не го бе вълнувала досега.
	— Мисля, че можем да обсъдим сводестия тунел между основната къща и новото крило този следобед — предложи Джони.
	— Вижте какво ми хрумна — бързо подхвана Манроу, без да има и най-малка представа как се чувства неговият господар в този момент. — Начертах отново плана, понеже го промених. Защо ще се връщаш и отново ще идваш следобед, когато вече си тук? Мисля, че най-после успях да обхвана всички твои предложения. Елизабет вече го одобри.
	При тези думи Манроу погледна към Джони с усмивка.
	Смутен от очевидните приятелски отношения между неговия домашен архитект и заложницата му, Джони се опита бързо да прецени каква точно е тяхната близост. С неприкрита неприязън, верен на своите навици, като богат и мощен господар, той се опита да проникне в приятелството между двамата и да разбере какви точно са взаимоотношенията им.
	— Добре, в такъв случай, покажи ми чертежите — съгласи се Джони и пристъпи в стаята с физиономия на разсърден властелин, готов да опази всяка своя собственост.
	Без да се досещат за причината за мрачното настроение на Джони и подозренията, нахлули в душата му, Манроу и Елизабет с въодушевление разгърнаха чертежите върху бюрото на архитекта.
	— Елизабет ми помогна с тези напречни сечения — обясни Манроу.
	— Само онези, които са най-незначителни и прости — допълни Елизабет с усмивка.
	— Никога не казвай, че основата на такова нещо е незначителна и проста — галантно се възпротиви Манроу.
	— Е, добре тогава, аз начертах онези детайли, които са най-досадни — съгласи се Елизабет. — А всички красиви и сложни елементи са твоя работа — добави тя.
	Усмивките, които двамата си размениха при тези думи, не убягнаха от вниманието на Джони.
	— Въпреки че утре си ми обещал да ми позволиш да пробвам да направя капител, нали? — напомни Елизабет.
	Джони бе съвсем шокиран, когато съзря, че след тези думи Елизабет изплези език към Манроу като палаво, закачливо дете.
	— Нима, ако не ти разреша, ще се нацупиш сърдито? — закачи я на свой ред Манроу.
	— Бъди сигурен в това.
	— Тогава нямам друг избор, освен да спазя обещанието си.
	— Колко проницателно от твоя страна. Виждате ли колко вежлив и услужлив е Манроу? — обърна се тя към Джони.
	— О, да, наистина, мога да си представя колко е добър към вас — отвърна Джони с такова ехидно изражение, че усмивката на Елизабет мигновено се стопи.
	— Освободете ме, Рейвънсби — внезапно изстреля тя, — от многото си грехове. — При тези думи цялата веселост и жизнерадост на Елизабет изчезнаха като дим и тя отново се превърна във властната лейди Греъм. Лицето й имаше вид на изпълнена с презрение жена, която умее да цени достойнството си.
	— Джони, ти очевидно си ядосан от нещо — подхвърли Манроу. — Прощавай, ако съм те подразнил.
	Двамата мъже бяха приятели и братовчеди, израсли в един и същи дом, но когато Джони насочи погледа си към Манроу, в очите му нямаше и помен от приятелски чувства.
	— Като владетел на Рейвънсби и господар в тази къща, аз не мога да позволя да бъда ядосван — остро каза той на архитекта.
	— Тя не е като другите жени в твоя живот, Джони. — Манроу явно изобщо не бе сплашен от тона и вида на братовчед си. Беше свикнал години наред помежду им да има противоречия. Ето защо той войнствено му нареди: — Извини се на лейди Греъм.
	— А ако не го сторя? — попита Джони.
	Значи така. Докато той се измъчваше от желание да я обладае и се въздържаше дори да я вижда с достойнството на самообрекъл се рицар, братовчед му и Елизабет си флиртуваха на воля.
	— Стига вече! — остро отсече Елизабет и с гняв се изправи. — Лорд Грейдън, вашите предположения са абсолютно погрешни. Въпреки че не е трудно да ви разбере човек при тази ваша репутация. Моля да ме извините, но аз напускам този неприятен разговор. Хотчейн би ви хвърлил и двамата в реката, за да поохлади разгорещените ви нрави.
	— Да бе опитал само — мрачно промърмори Джони, раздиран от невероятна ревност, за която не можеше да намери логично обяснение.
	— Хотчейн оцеля до седемдесет и третата си годишнина, уважаеми, и то благодарение на умело ръководената от него армия на Редсдейл.
	— Но сега е мъртъв, лейди, а армията на Редсдейл е отвъд границата — подчерта Джони.
	— Нима се опитвате да ме сплашите?
	— Разбира се, че не — отвърна Джони с утихнал глас.
	— Любезно ви напомням, че аз съм само една заложница. И доколкото знам, съществуват определени правила за отношението към мен.
	— Също така любезно ще ви напомня, че аз казвам кои са правилата в този дом.
	Елизабет замълча за момент, доловила учестените удари на сърцето си.
	— Разбирам. — След това тя си пое дъх и със саркастичен тон добави: — В такъв случай, без съмнение ще трябва да поискам разрешението ви да напусна.
	— Да напуснете какво? — учудено повтори Джони.
	— Тази стая — уточни Елизабет.
	Джони замълча, докато размишляваше доколко неучтив е бил урокът за размерите на властта му. След това кимна в знак на разрешение към Елизабет.
	Без да продума повече, тя грациозно се обърна и напусна стаята.
	— Да… — измърмори Манроу — така стават понякога нещата… — Той бе шокиран от онова, което долови между братовчед си и Елизабет Греъм. То бе и обяснението на странната, необяснима до този момент ревност, проявена от Джони. — Как си успял досега да я опазиш далеч от себе си?
	— С голямо усилие — призна Джони и въздъхна. Моля те да ме извиниш, ако съм те обидил.
	— Трябва да се извиниш на нея, не на мен.
	Джони присви рамене.
	— Тя и без това си тръгва скоро.
	— Значи ли това, че преговорите вървят добре?
	— Вече обсъждаме най-малките подробности.
	— О… значи ще ти е още по-трудно.
	Джони погледна усмихнатите очи на братовчед си, в чийто поглед се четеше незлонамерения присмех и ирония.
	— Да, може да се каже — призна Джони.
	— Това е нещо съвсем ново за теб. Такава въздържаност…
	Този път Джони въздъхна така, сякаш бе задържал с часове въздуха в дробовете си.
	— Тотално въздържание, наистина!
	— Не усещаш ли как това благородно въздържание изпълва душата ти с добродетелност? — подхвърли със саркастичен тон Манроу.
	— Честно казано, чувствам се готов да набия следващия, който ме заговори макар и да нямам никаква причина за това.
	— Може би наистина трябва да те хвърлят в реката, както лейди сама предложи, за да охладят страстта ти.
	— Струва ми се, че по-добър начин да се постигне това е, ако тя се хвърли в леглото ми.
	— Хмм — измънка неопределено Манроу.
	— Да, това е невероятно трудна ситуация за порочен тип като мен.


>	ГЛАВА СЕДМА

	Късно вечерта на шестия ден от задържането на Елизабет в Голдихаус пристигна вестоносец, изпратен от лорд Годфри. В съобщението се казваше, че лордът е съгласен с посоченото време и място за размяната на двамата заложници.
	След като се увери, че неговите хора са готови за предстоящата среща с враговете на следващата сутрин. Джони се отправи към покоите на Елизабет, за да я уведоми за предстоящото й избавление. Той изпрати първо един от слугите, за да не нахълта така неканено в покоите й посред нощ. Трябваше да й предостави време да се облече, за да осигури собственото си благоразумно поведение. След като предпазливо изчака около половин час, той се изкачи до стаята в кулата.
	Когато почука на вратата, отвори му Хелън и усмихната приветливо, почтително се поклони.
	Всички свещи бяха запалени и стаята излъчваше особена топлина, а светлосенките от кадифените покривки на мебелите й придаваха още по-тържествен вид. Разноцветните персийски килими грееха от отразената светлина в меки полутонове на червеното и тъмносиньото. Самият таван също бе придобил някакво ново излъчване, а висящите свещници и фруктиерите бяха подходяща украса на обстановката.
	Елизабет Греъм бе предпочела да го посрещне права. Косата й бе спусната на вълни върху голите рамене. Той забеляза набързо оправеното легло и струпаните на купчина възглавници. Явно преди да я обезпокоят, тя бе вече легнала да спи. Джони почувства силно вълнение и се размърда, за да го прикрие. Искаше му се да каже това, за което бе дошъл, и да напусне тази стая възможно най-бързо. Странно, но в същото време се стремеше да запечата в съзнанието си гледката на тази стая за цял живот.
	Елизабет бе наметнала светлозелен халат над нощницата си, чиито дантели се подаваха изпод връхната дреха. Въпреки огъня в камината и многобройните горящи свещи, в стаята бе студено, необичайно за времето през месен март.
	Е, навярно само на нея й бе студено.
	На Джони в този момент дори му беше горещо.
	Хипнотизирана от мъжественото му тяло, Елизабет се чудеше каква ли е причината за среднощното му посещение. Така застанал, той изглеждаше като великан в тази иначе просторна стая. Атлетичното му, изваяно като на древногръцки бог тяло я възхити за кой ли път.
	Тя забеляза колко фино очертани са веждите му и как му подхожда светлосинята яка на ризата.
	За миг Елизабет си помисли какво ли щеше да бъде усещането, ако можеше да прокара пръст по веждите му? Как би реагирал Джони на допира на нейните ръце? Някъде дълбоко в нея нещо типично женско я подтикваше към нежна ласка и интимност, а защо не и взаимност на изпитаното чувство…
	Джони се отнасяше открито с жените. Това бе неговата истинска същност. Навярно със същата откритост и всеотдайност той приемаше и женската любов.
	Същата свобода на чувствата й предоставяше и сега… въпреки че не изразяваше гласно онова, което изпитваше.
	Тя успя да потуши напиращите в гърдите й хаотични чувства. Не искаше и не можеше да си позволи да заприлича на Джанет Линдзи — жена, готова да му услужи с тялото си за през нощта. Той щеше да я забрави много скоро, а гордостта не й позволяваше да се унижи.
	Той бе толкова очарователен и обаятелен, и едва ли имаше нужда от молби и преклонение, за да го има една жена.
	Джони просто винаги бе готов да откликне на женската любов.
	Елизабет обаче нямаше да се унижи да поиска това от него.
	Твърдо бе решила да се възползва от огромното си богатство, спечелено доста трудно, и да построи добре защитена райска градина в Нортамбрия, в която да прекара остатъка от живота си сама и необезпокоявана от никого. Един толкова прагматичен и прославен с любовните си постижения мъж като Джони Кари нямаше място в нейните планове за щастливото райско местенце.
	И така, тя успя да си наложи израз, който ни най-малко не издаваше нейните мисли, и попита с твърд, спокоен глас:
	— Имате някакво съобщение?
	— Да, баща ви се е съгласил с мястото и времето на размяната — отвърна Джони, като се стараеше да звучи напълно безразлично, точно като нея. — Утре сутринта ще поемем за Раундтри, за да осъществим размяната. Мислех, че е по-добре да ви предупредя тази вечер.
	— Значи брат ви скоро ще си бъде отново у дома.
	— Да — отвърна Джони и се усмихна щастливо.
	— Тогава нека отсега ви благодаря за гостоприемството, защото утре несъмнено ще бъде доста напрегнато и в суматохата може да не успея.
	— Да, утре несъмнено ще бъде напрегнат ден — съгласи се Джони и отново се усмихна. — „Тази жена е изключителна“ — помисли си той. Възхищаваше го умението й да запази хладнокръвие и спокойствие при всякакви ситуации. Дали тази студенина и умението да се владее бяха резултат от брака й, лишен от страст и чувственост? Как ли се е чувствала на шестнайсет години в леглото на седемдесет и три годишен старец? Съвсем различно би било, ако бе спала с осемнайсетгодишен или двадесет и четири годишен мъж.
	За момент Джони се замечта да й покаже огромната разлика, но сам се стресна като усети колко дръзки и арогантни са мислите му. Навярно Елизабет добре познаваше възможностите на младите любовници.
	— Имали ли сте любовници досега? — внезапно попита той, изобщо да се замисли, а въпросът му съсече като светкавица тишината в стаята.
	Думите му отекнаха като гръм в сърцето й, но Елизабет потисна треперенето и вълнението си, и за разлика от Джони, успя да прецени евентуалните последици от този въпрос. С крайно студен тон тя каза:
	— Моля, не чух добре?
	За повечето мъже такъв хладен, презрителен отговор би бил достатъчен. За Джони обаче той не означаваше нищо.
	— Кажи ми — настоя той.
	Елизабет се изпъна, сякаш позата можеше да й послужи за самозащита от евентуална атака, или поне да възпре лудешки разтуптялото се сърце.
	— Не мисля, че съм длъжна да ти отговоря. И, ако ми позволиш да ти напомня… не сме сами в стаята.
	Джони бързо погледна към Хелън, за която бе забравил до този момент. Когато я съзря, й нареди:
	— Отивай си!
	— Остани! — бързо се намеси Елизабет.
	Джони бе смаян, защото за пръв път в живота му някой си бе позволил да изрече команда, която противоречи на неговата. Никой досега не се бе осмелявал да му се противопостави, след като преди осем години се бе върнал от Париж по повод смъртта на баща си и стана негов законен наследник като леърд на Рейвънсби. Той се поколеба няколко секунди, след което само кимна с глава в посока към вратата.
	Хелън отправи жалък, умоляващ за прошка поглед към Елизабет и напусна стаята:
	— Ще ме изнасилваш ли? — попита Елизабет с глас в който пролича саркастичен гняв. Също като Джони, през последните няколко години никой не й се бе противопоставял, с изключение на редките случаи, когато Хотчейн й налагаше някакви угнетяващи съпружески ограничения.
	— Разбира се, че не — отвърна Джони, смаян от подобно предположение. — Но искам да ми отговориш.
	— Имаш предвид моите любовници? — Елизабет успя надменно да прояви арогантност, свойствена на една богата наследница, каквато всъщност беше.
	— Да, разбира се — потвърди Джони със смекчен тон.
	Сега, когато си бе възвърнал самообладанието и знаеше, че е майстор в изкушаването, той се бе поуспокоил.
	— Имаш ли много мъже?
	— Защо те интересува това?
	— Не зная. Всъщност не би трябвало да ме интересува.
	— Тогава няма смисъл да ти отговарям.
	— Защо се опитваш да се защитиш? — нежно я попита Джони. — Аз не те осъждам. Напротив, далеч съм от подобна мисъл.
	— А може би не желая да обсъждам личния си живот с теб?
	В момента, в който Елизабет каза това, Джони отново си я представи в леглото, прелестно изтегната в очакване, и пристъпи към нея, като едва не я сграбчи в ръцете си.
	В последния миг той се овладя. Вместо това се отправи към едно от меките кресла и се отпусна в него.
	— Аз съм на двайсет и пет години.
	Елизабет прекрасно разбираше какво точно иска да каже той с тези думи, сякаш току-що й бе прочел подробно есе за своите чувства. Самата тя отчаяно се бореше с обзелото я вълнение и хаотичните чувства, нахлули в душата й.
	— Значи съм твърде стара за теб.
	— Така ли? Защо?
	— Мъжете предпочитат по-младите жени.
	Джони се разсмя и подхвърли:
	— Колко добре защитена си била…
	— Може би по-скоро съм реалистка.
	— Не мислиш ли, че е възможно да грешиш? — Като си спомни, че не само Джанет Линдзи, а и други жени, които го бяха забавлявали в леглото, бяха доста по-възрастни от него. Джони продължи: — Ти си много красива и предполагам, че всички кандидати за женитба, които баща ти така усилено ти води, не са заслепени само от огромното ти богатство.
	— Да не би да ми предлагаш ръката си? — запита Елизабет със закачлив тон.
	— Не. Не ми трябват парите ти. Нито пък имам нужда от съпруга.
	— Ти и бездруго крадеш всичко, каквото пожелаеш, не съм ли права!
	— Аз съм почтен търговец — отвърна кротко Джони.
	— И търговията ти се свежда до обира на нечие притежание, нали?
	— Вземам само онова, което е било отнето от мен самия, като се старая да защитавам семейството и земята си. Търгувам с едър рогат добитък, овце, вълна и вино — отговори Джони с усмивка. — Флотилията от търговски кораби, които са мое притежание, в момента се опитва да убегне на английската флота. Сега на Стария континент има много печалба след двегодишната война.
	Джони изглеждаше невероятно привлекателен в креслото, в което се бе отпуснал небрежно. Беше с меко шотландско наметало от кариран плат. Изпод бричовете му измъкваха мускулестите дълги крака, протегнати напред. Токите на обувките му бяха диамантени и Елизабет не се усъмни нито за миг, че наистина няма нужда от нари.
	Ясните му очи се вгледаха в нейните и с мек тон той каза:
	— Мисля, че зная отговора на този въпрос. Ела да седнеш при мен.
	— Не — каза почти шепнешком Елизабет. — Не искам.
	— Напротив, искаш.
	Откъде можеше да знае, че наистина иска да седне при него?! Елизабет неволно пристъпи крачка назад, сякаш това щеше да увеличи разстоянието помежду им и Джони нямаше да може да я достигне.
	Джони се изправи, без да се приближава към нея, за да не я изплаши още повече.
	— Толкова време се опитвах да те избягвам — каза тихо той. — Никога досега не съм постъпвал така спрямо която и да е жена.
	Той замълча, сякаш за да подреди хаотичните си мисли и чувства. В същото време осъзнаваше, че единственото му желание е да я сграбчи в прегръдката си.
	— Роби ми е по-скъп и затова успях да се предпазя от теб. Имах намерение да се сдържа и тази вечер. Затова изпратих първо слугата да те предупреди за моето идване тук, което никак не е лесно за мен самия.
	Джони прокара тревожно пръсти през косата си, забравил, че я бе вързал на опашка.
	— О, Господи! — възкликна той, едновременно изненадан от това, че е раздърпал косата си, и от безпомощното състояние, в което се намираше. — Ти наистина ме подлудяваш! — призна той, като сам се чудеше каква сила го възпира, за да не я сграбчи в ръцете си. — Страхуваш ли се от мен?
	Самата тя бе изненадана от собствените си объркани чувства и уязвимостта си. Между тях настъпи пълна тишина.
	— Кажи ми нещо — помоли Джони, обезпокоен от нейното видимо объркване и бушуващите в душата й чувства.
	— Не се страхувам от теб… по-скоро от самата себе си — прошепна накрая Елизабет, като се пресегна към един от близките столове, за да се подпре и спре треперенето на тялото си. Тя вече не можеше да прецени до каква степен я привлича и изкушава Джони. Нито един мъж досега не й бе въздействал по такъв начин.
	А бе виждала много и всякакви мъже, канени от баща й като кандидати за ръката й. Никога при вида на мъж не се бе вълнувала така, че цялото й тяло да трепери. Никога, преди да срещне Джони, сърцето й никога не бе туптяло с такава скорост.
	Лицето й бе поруменяло от вълнението. Елизабет почувства как я залива мощна гореща вълна на непознати досега страсти…
	Очите му се сведоха за миг към ръцете й, обхванали здраво облегалката на стола, след което той отново я погледна.
	— Позволи ми да те прегърна — каза Джони с тих, развълнуван глас и протегна ръка към нея.
	Нито един мъж не бе казвал тези думи на Елизабет. Никога преди не бе чувствала нежността и ласката на мъжките ръце. Като много други млади момичета, тя просто бе продадена на възможно най-високата цена, макар самата женитба да бе сполучливо прикритие на тази най-обикновена сделка.
	— Няма да ти причиня никаква болка — увери я Джони и като се приближи до нея, нежно освободи стиснатите й около облегалката пръсти.
	Елизабет му вярваше, въпреки огромния му ръст и силата, която излъчваше жилавата мъжка ръка, обхванала нейната. Беше се надвесил над нея и тя се опитваше да разбере що за човек е всъщност Джони Кари — прославеният бандит от границата, разбойникът, който носи обувки с диамантени токи и изтънчено облекло, или…
	— Не ме е страх, че ще ми причиниш болка — каза Елизабет и го погледна право в очите, усещайки топлината на неговите длани, обхванали ръцете й. После тя се усмихна очарователно и зелените й очи проблеснаха като изумруди йод гъстите мигли. — Страх ме е, че лесно и бързо ще бъда забравена.
	Джони се усмихна ведро, при което очарователното му лице се открои на фона на разрошените тъмни коси. Когато той ги отметна небрежно назад, Елизабет забеляза за пръв път една златна обица, дискретно закачена на лявото му ухо.
	— Аз никога не забравям — каза той с тона на дете, което уверява майка си в своята обич и преданост.
	Допадна й начинът, по който той й отговори — просто и откровено. Това я накара да му повярва… макар че трябваше да признае пред себе си, колкото и цинично да бе това, че поради собствените си чувства към Джони можеше да приеме и друг отговор.
	— Ти си много галантен — каза Елизабет и докосна с едната си ръка извитата тъмна вежда на Джони. — Знаеш ли, че доста време мечтаех да направя това.
	— Това е само началото — усмихна се Джони, при което прекрасните му снежнобели зъби блеснаха на светлината на свещите. — А аз твърде дълго мечтаех да те видя как лежиш на това легло.
	При тези думи той стисна леко ръката й. Без дори да се опита да се престори на скромна и свенлива дама, Елизабет отвърна:
	— Тогава ще трябва да останеш през нощта.
	Имаше нещо властно и решително в тона, с който тя изрече тези думи.
	Без сама да подозира, Елизабет Греъм току-що бе предложила на Джони да прекара нощта като в рая. Той умело прикри вълнението си. Внезапно обхванат от непреодолима възбуда. Джони я притегли към себе си и миг преди да я целуне, каза:
	— С удоволствие…
	Вкусът на устните й бе невероятно опияняващ, както Джони бе предполагал.
	С безсрамна радост Елизабет установи колко опитен е той в сладострастните целувки. Доловила вкуса на превъзходното рейнско вино, Елизабет тихо му прошепна колко й допада това, но когато Джони предложи да й налее чаша от божественото питие, тя отказа. И без това вече бе пияна от изгарящата страст и желание за любов.
	С типичните за познавача на женските души умения, Джони със задоволство установи, че Елизабет изобщо не бе имала любовници. Това направо го подлуди и той изтръпна от желание да я люби цялата нощ.
	Нямаха време за целувки и любовна игра. И двамата бяха крайно възбудени и нетърпеливи. „Не мога повече да чакам“ — бе казала тя тихо, замаяна от вълнение, докато Джони бързо разкопчаваше халата й. В същото време той се наведе, прихвана я под коленете и я вдигна на ръце.
	Докато я отнасяше до леглото, Елизабет се притисна към него и обсипа лицето му с целувки. Вече не я интересуваше дали Джони ще я помисли за безсрамна. Никога не бе изпитала върховна възбуда от млад силен мъж и чувството, което сега я обземаше при допира до неговото мъжествено атлетично тяло, направо я подлудяваше.
	Джони бързо се придвижи до леглото и нежно я постави върху избродираната покривка и дантелените възглавници, след което бе принуден да се отпусне върху нея, понеже Елизабет не бе пуснала ръце от врата му. Докато се освобождаваше от прегръдката й, Джони я целуна нежно.
	— Никъде няма да избягам — успокои я той, когато Елизабет простена, после ръцете й се отпуснаха и тя го освободи от прегръдката си. — Тук съм. Оставам при теб — продължаваше да я успокоява Джони, докато се питаше колко ли години е била лишена от истинската наслада.
	— Помогни ми — простена Елизабет, чието желание да се люби с Джони вече бе преодоляло всички нейни предразсъдъци, гордостта и самоувереността й. Беше обладана от едно-единствено желание — да се отдаде на този мъж, който едва ли щеше да я помни следващата седмица.
	— Сега ще си помогнем един на друг — увери я Джони, докато нежно очертаваше с пръст формата на нейните сочни устни. — Само още няколко секунди — каза той и пъхна ръка под халата й, опитвайки се да я освободи от дрехите, като ги придърпа нагоре към главата й. Когато пръстите му докоснаха бедрата й, Елизабет изстена от вълнение.
	Очите й се изпълниха със сълзи след всичко… недовършено. Не така, както бе очаквала.
	— Не плачи — каза Джони с нежен глас. — Следващия път ще се почувстваш още по-добре.
	В този момент ресниците й се повдигнаха и в дълбоките й зелени очи той прочете очаквания въпрос.
	— Ще има _следващ_ път, скъпо дете — уверяваше я с тих глас Джони, който имаше чувството, че е цяла вечност по-голям от тази неопитна, невинна жена. Той нежно погали бедрото й и усети топлината, която се излъчваше от тялото й.
	Елизабет изстена от удоволствието, което предизвика допирът на пръстите му по кожата й. В следващия миг той придвижи ръката си навътре между краката й.
	— Ето, сега сме само двамата с теб и никой друг… Никакви правила… Никакви ограничения! — гласът му я успокояваше с нежността и топлината си, а това, което Джони правеше с ръцете си, заличи всички онези неща, на които я бяха учили, докато бе малко момиче.
	— За теб никога не е имало каквито и да е правила — прошепна Елизабет, омаяна от ласките и вълшебството на тяхната любовна игра. — Аз не съм така опитна като теб…
	Ако Джони не бе толкова учтив и деликатен, щеше направо да й каже, че изобщо няма никакъв опит, по този факт го възбуди повече от цяла дузина жени от типа на Джанет Линдзи.
	— Сега ние двамата ще се постараем да се справим с това — каза Джони, докато се наслаждаваше на голото тяло на Елизабет, открито от краката до закръглените й гърди.
	— Аз няма да се моля — каза Елизабет с глас, който накара Джони да си помисли, че често пъти в живота й преди се е случвало да я принуждават да се подчинява.
	— Кажи ми, когато си готова. Аз съвсем не съм егоист, за какъвто ме мислиш. И ако нямаш нищо против, този път ще позабавим темпото, мила Елизабет.
	— Нима от мен се очаква да се извиня? — попита Елизабет със закачлив тон.
	— Никога не бива да се извиняваш, когато си в леглото — правило номер едно. И всъщност мисля, че това ще е единственото правило, с което ще се съобразяваме, и ако нямаш нищо против… — при тези думи Джони погледна към мястото между краката й — сега ще позабавим ритъма за следващия път.
	На самия него му трябваше съвсем малко време, за да се съвземе и отново да събере сили, въпреки че не показваше това и за разлика от Елизабет, можеше да се контролира. Толкова дълго бе мечтал да легне с нея.
	Джони се пресегна към копчетата на бричовете си.
	Нейните малки ръце незабавно се включиха да му помогнат.
	Неопитна и развълнувана, Елизабет едва успя да разкопчае две от копчетата, когато Джони пое ръцете й и ги постави на раменете си, като сам довърши разкопчаването бързо и елегантно. Ако сега не действаше бързо, щеше да се изложи като млад юноша, на когото за пръв път се случва да спи с жена. След шест дни невероятно търпение и бягство от Елизабет желанието му да почувства върховна наслада от сливането на телата им бе неизмеримо. Джони бързо се приведе над нея и се насочи към топлината между краката й.
	Елизабет покорно и грациозно изви тялото си към неговото и когато го обви с краката си, за да го придърпа по-силно навътре. Джони изпита невероятно блаженство, а по тялото му пробягнаха тръпки на наслада и удоволствие. Обзет от вълнение и истинско щастие от възможността да осъществи мечтата си, той проникваше още по-дълбоко в нея. Усети как ръцете й обхванаха врата му и го придърпваха в унисон с такта на тласкащите се едно към друго тела. Всяко негово оттегляне и последващото по-силно и дълбоко проникване й при личаха на невероятен любовен танц, който видимо доставяше огромно удоволствие и на двамата. Джони учестяваше движенията с всяка измината секунда, докато почувства, конвулсивното потрепване на тялото й под себе си и приглушения й вик.
	Секунда след това самият той достигна върха на собственото си удоволствие и почувства готовност да я ощастливи за трети път.
	Елизабет се изви нагоре и обсипа цялото му тяло с целувки, прекъсвани единствено от благодарните думи на истинското щастие и блаженство.
	Джони сам чувстваше невероятно удовлетворение от това, което двамата бяха изпитали току-що и едновременно с това усещаше нова възбуда. Очароваха го нежните й целувки и обичта, която бликаше от цялото й същество. Потръпвайки от удоволствие, докато Елизабет галеше с пръсти гърба му. Джони набързо прецени колко часове оставаха до настъпването на утрото.
	— Нима е възможно… — прошепна тя и се озърна и окъпаната от златисти отблясъци стая. — Не зная… Не ми се иска да изглеждам ненаситна, но ти наистина си толкова опитен… Исках да ти кажа, че… Имам предвид, мислиш ли, че…
	— Скъпа, можем да продължим да се любим цяла нощ — отвърна й Джони, изпълнен с вълнение и задоволство. — Това ли се опитваш да ме попиташ?
	Елизабет разтвори очи от почуда и удивление.
	— Цяла нощ?! — възкликна тя, удивена от това, което Джони току-що й каза.
	— Да, цяла нощ, скъпа — нежно я увери той. — Освен ако не считаш, че си прекалено стара за такова нещо.
	Елизабет му се изплези закачливо.
	— Ти си великолепна — нито си твърде млада, нито си твърде стара. Безгрешна си във всяко едно отношение, освен…
	— Освен в какво? — неуверено и малко арогантно запита Елизабет.
	— Твърде много дрехи имаш по себе си — каза бързо Джони.
	— О! Това ли имаш предвид? А аз се изплаших да не би да съм извършила някоя ужасяваща грешка, докато се любихме. Мислиш ли, че жените могат да молят и да искат? — тя видя изкушаващата усмивка по лицето на Джони и продължи: — Всъщност, защо да не молят и да не пожелават каквото и да е, когато са с теб в леглото, нали?
	— Аз съм доста добър и любознателен ученик — призна той.
	— Колко скромно от твоя страна! — подметна Елизабет.
	— Да, това е една от многото ми добродетели — увери я Джони с такава лъчезарна усмивка на лицето, че ли някой можеше да си помисли противното.
	— Е, аз поне в този момент не се вълнувам от твоите добродетели, най-малко от посочената — подхвърли Елизабет с предизвикателен тон на изкусителка.
	— Проявяваш своеволие. Това е добре — каза Джони и я погледна с блеснали от възбуда и оживление очи.
	— Да, наистина е добре — съгласи се Елизабет, доволна от щастието, което й обещаваше тази вълнуваща нощ. Беше се наситила на горчив и безрадостен живот. — А сега, ако ми позволиш, бих искала да разбера как ще реагираш на някои мои предложения… — тя се измъкна изпод тялото на Джони, оттласна го по гръб и се изхлузи от леглото.
	Джони се разсмя гръмогласно, видимо зарадван от това, което ставаше помежду им. После той се облегна на една страна, подложи ръка под главата си и огледа с усмивка Елизабет, която бе започнала да разкопчава дрехите си.
	— С нетърпение очаквам да видя на какво ще ме научиш! Хотчейн беше ли добър учител?
	— Това изобщо не ти влиза в работата — отвърна закачливо Елизабет. — Нима мъжете са единствените познавачи в тази област и жената трябва да е винаги зависима?
	Джони повдигна невинно вежди и махна с ръка.
	— Е, не знам, аз поне не претендирам за нищо.
	— Добре.
	Елизабет бе търпяла твърде дълго господството на баща си и възрастния си съпруг. Затова сега искаше да извоюва други позиции. Отпусна дрехите си, които с лекота се свлякоха на пода. Съвсем гола, тя се изправи пред него. Стройната й фигура порази Джони.
	— Сега пък ти си с повече дрехи — каза Елизабет с кокетен, закачлив глас.
	Джони бързо се подчини и с готовност хвърли останалите си дрехи. Само след секунди той отново се излегна, като древногръцки бог на любовта, великолепен и изкусителен, и разтвори широко ръце, за да поеме тялото на Елизабет, която почти на шега скочи върху него. Като се прекатуриха няколко пъти в широкото легло, направено още през времената, когато семейните двойки са спали заедно, двамата си размениха куп целувки, примесени със смях и радостни закачки.
	Елизабет бе ту закачлива и игрива, ту сериозна и любвеобилна до безкрайност, сякаш изцяло разкрепостена от новото непознато чувство на взаимна наслада, която двама души можеха да изпитат.
	— Може ли? — бе попитала плахо тя, докато гледаше мъжкото му достойнство, а после се осмели да го докосне с пръсти и да го погали едва-едва, сякаш бе нещо опасно. Това нейно действие предизвика невероятно вълнение у Джони и той си спомни за първите си любовни постижения с младата херцогиня Д’Артоа, още от времето на своето следване в Париж.
	— Още и още, и още… — шептеше Елизабет през дългите нощни часове, докато си разменяха целувки и нежности. Джони също бе ненаситен, готов да й достави цялата наслада и удоволствие, на които бе способен. Той бе удивен от всеотдайността и неподправената й, искрена радост. Възхити го нейното щастие от общуването с него. Дълго след полунощ, когато свещите догаряха и в стаята се стелеше полумрак, а Елизабет лежеше задоволена и щастлива в прегръдките му, свита на кълбо до топлото мъжко тяло, тя му каза:
	— Никога не съм предполагала, че мога да изпитам такова върховно удоволствие. Моите разбирания за измеренията на човешката наслада се промениха изключително много тази нощ. Благодаря ти, Джони! — тя се изправи и го целуна нежно.
	При тази неочаквана откровеност и наивитет, сравним с този на децата. Джони неочаквано се замисли колко мимолетни и безсмислени връзки с жени бе имал досега. Тази нощ неговите чувства се пробудиха и той дори изпита самосъжаление, че твърде дълго бе изпитвал само животинска радост от секса. Безрезервната всеотдайност и дълбочината на нейните чувства го трогнаха.
	— Никога не съм предполагала… — продължаваше да мърка Елизабет, докато накрая се унесе в сън. С усмивката на щастлива жена, тя се бе сгушила до Джони. Косите й бяха разпилени върху рамото му, а равномерното й дишане се усещаше като тих топъл повей по гърдите му.
	— А сега вече знам… — прошепна тя със сладка въздишка и заспа.
	По-късно, в съня си, Елизабет протегна ръка и потърси лицето му.
	— Тук съм — каза тихо Джони, пое ръката й и нежно целуна дланта.
	Елизабет се усмихна признателно.


	Когато се бе наситила на цялото щастие, с което Джони можеше да я дари, Елизабет заспа спокойно, без да се буди. Тогава Джони установи, че не може да заспи.
	Странно, но той, който бе способен да задреме за броени минути и на гърба на коня си, докато язди, сега изобщо не можеше да мигне. Не знаеше защо. По-скоро предпочиташе да не знае защо.
	Той остана буден, докато слънцето изгря, след което целуна Елизабет вместо „добро утро“ и двамата се любиха, преди Джони да си тръгне. При мисълта, че трябва да напусне стаята й, той усети дълбока мъка.
	Такова нещо се случваше за пръв път в живота на Джони Кари.
	Двамата трябваше да се сбогуват с ясното съзнание, че политическите противоречия остават между тях. Също така знаеха, че врагове от години едва ли щяха да се сдобрят и помирят, само защото двама влюбени са прекарали една вълшебна нощ.
	В реалния живот помежду им стояха цели стени от различия. Разделяха ги враждуващите нации, на които поотделно принадлежаха. Разделяха ги причини и мотиви с писани и неписани закони.
	Двамата прекрасно разбираха това.
	— Бих искала да ти благодаря най-сърдечно — каза Елизабет накрая, когато двамата започнаха да се сбогуват, сякаш без да забелязват, че лежат голи и прегърнати. — Благодаря ти за тази незабравима нощ — уточни Елизабет.
	Джони я погледна в очите и се опита да прецени какво точно имаше предвид тя. Нито една жена не му бе благодарила по този начин.
	Елизабет се усмихна и положи глава на гърдите му, уютно свита на кълбо в прегръдката му.
	— По израза на лицето ти разбирам, че не ти се е случвало преди някоя жена да ти благодари.
	Джони се усмихна приветливо и призна:
	— Всъщност ти си първата, която го прави. Но ти благодаря за това. И ако границата, която ни разделя, не бе толкова огромна и далечна, бих те поканил да ме навестиш и друг път, когато пожелаеш…
	— Със сигурност бих се изкушила да го сторя, ако не съществуваше реалната опасност това да предизвика някой сериозен конфликт между държавите.
	Джони също се изкушаваше при мисълта да я види отново. Само да не беше баща й.
	— Дискретността на нашите срещи можеше да е сигурна, защото и бездруго често прекосяваме границата, но…
	— Да, знам, баща ми — каза Елизабет и в гласа й се долови студенина и неприязън към стария Годфри.
	— И той, и неговите пазачи. От миналогодишното решение на парламента досега проклетите англичани само търсят поводи за провокации. А аз не искам да се превърна в тяхна жертва.
	— Дали Шотландия наистина ще се бори за независимостта си?
	Елизабет си спомни, че първият насрочен от 1689 година насам шотландски парламент отново бе отсрочил разглеждането на тези въпроси. Няколко враждебни спрямо Англия акта бяха изпратени до Лондон. След стотици години управление на един общ монарх и при факта, че континенталният Върховен съд се интересуваше от обстоятелствата в Шотландия, воден само от лични пристрастия и интереси, сега възможността за изравняване на позициите на двете страни бе наистина реална.
	Джони въздъхна леко, като показа неохота да обсъжда каквито и да е политически въпроси с Елизабет, независимо от интимните им отношения. Тя си оставаше дъщерята на неговия враг.
	— Много хора се надяват и мислят така — обобщи той кратко.
	— А ти самият?
	— Нима мислиш, че бих могъл да отговоря на този въпрос, и то точно на англичанин? — при тези думи Джони притисна нослето й с пръст. — Дори и да е така привлекателен като теб!
	— Наистина ли мислиш, че съм привлекателна? — запита Елизабет с любопитството на развълнувано малко момиче.
	— Сигурен съм, че и други мъже са ти го казвали.
	Тя се умълча, сякаш се опитваше да си спомни дали някой и бе казвал подобно нещо.
	— Никой мъж преди не ми е казвал това — кратко отвърна тя.
	Джони бе шокиран.
	— Нима Хотчейн те заключваше в някоя стая?
	— Не, но аз и без това бях негово притежание.
	— И никой никога не ти е правил поне комплимент?!
	— Да, така беше — промълви тихо Елизабет, но само след секунда вдигна гордо глава и войнствено изгледа Джони. — И навярно никога вече няма да ми се случи след тази нощ.
	— Защо казваш това толкова убедено? — попита я Джони с явно любопитство.
	— От осемте години „свобода“ се убедих колко безценна е независимостта и самостоятелността — отвърна му Елизабет.
	— Тогава ти желая късмет — каза Джони, пресмятайки наум ограниченията на женската свобода и независимост от онова време. Не му се искаше да я обезкуражава.
	— Няма нужда да ми пожелаваш късмет, като знаеш какво наследство имам.
	— Може би не е чак толкова голямо — каза Джони, с ясното съзнание, че след тази единствена нощ вече няма да може да си позволи да й влияе. Когато жените изберат свободата и самотата, това означаваше, че сами доброволно се обричат на опасността от насилие. Той бе виждал не една жена, която бе станала залог на безскрупулното си семейство.
	— Хората на Хотчейн от армията на Редсдейл са моята защита и подкрепа.
	— Да, разбира се — съгласи се Джони, въпреки че добре знаеше какво искат войните — на тях им трябваше мъж-предводител, който да подхранва честолюбието и кесиите им с постоянни, доходоносни обири и нападения. Знаеше, че някои от членовете на фамилията на Хотчейн вече се надпреварваха за това място.
	— Имаш ли си своя група телохранители? — попита той, докато си мислеше колко много й дължи за удоволствието и щедростта, с която го бе дарила в тази любовна нощ.
	— Един малък отряд — отвърна Елизабет.
	— Колко са? — заинтересува се Джони, като сам пресмяташе колко мъже са действително необходими за гарантиране на нейната безопасност.
	— Шейсет.
	Толкова хора изобщо не можеха да гарантират живота на лейди Греъм. Тя очевидно знаеше колко рисковано е да се надява на такава групичка хора.
	— Можеш ли да им имаш доверие?
	— Безгранично при това — отвърна Елизабет. Джони се поизправи леко и седна, като повдигна Елизабет и я постави в скута си. Искаше се невероятна мъжка сила, за да повдигне тялото й така, както седеше, но той го стори с лекота.
	— Звучиш ми доста самоуверено — каза той. — Откъде си толкова сигурна в тяхната лоялност?
	Кръвожадните и алчни роднини на Хотчейн определено представляваха доста голяма опасност за Елизабет. Размерите на нейното богатство я правеха доста примамлива и уязвима.
	— Те ме охраняват от осем години насам. Вярвам им безгранично.
	Шейсет верни и предани войни на Редсдейл можеха наистина да я опазят, помисли си Джони. Още повече, че Елизабет бе наистина убедена в тяхната лоялност.
	— Нали знаеш, че синовете на Хотчейн ламтят за парите ти?
	— Списъкът на хората, жадуващи да ме лишат от парите ми, е безброен и начело стои собственият ми баща. Ти сигурен ли си, че не искаш малко пари? — запита тя шеговито и се отпусна гальовно в ръцете му, чувствайки се съвсем сигурна, макар да осъзнаваше факта, че теоретически двамата са врагове.
	— Не вземам пари от жени — каза тихо и категорично Джони, — дори и да ми трябват. — Нещо, което досега не ми се е случвало.
	— Богат шотландец. Това е някакво изключение — подразни го Елизабет, преизпълнена от неизпитвано досега щастие и задоволство.
	— Да, има неколцина като мен, въпреки унищожителните търговски условия на Англия по отношение на Шотландия.
	— Съжалявам, не исках да те засегна — извини се Елизабет, която определено добре познаваше враждебната политика на Англия и особено неблагоприятните обстоятелства около колонията Дариен, чието окаяно положение още повече бе утежнило съдбата и на Шотландия. — Прости ми нетактичността.
	— Прощавам ти — каза Джони с усмивка. — А сега, ако нямаш нищо против… При положение, че държа в ръцете си една очарователна жена, не мога да продължа да обсъждам политика — той я целуна нежно и прошепна: — Остават ни още десетина минути да бъдем заедно…
	— Какво щастие — промълви Елизабет, като обгърна с ръце раменете на Джони и целуна устните му. — В такъв случай, изобщо не ме интересува дали баща ми ме очаква с нетърпение…


>	ГЛАВА ОСМА

	Както по-късно се оказа, Харолд Годфри не ги очакваше, тъй като знаеше, че Джони Кари е твърде разтревожен за съдбата на по-малкия си брат. Елизабет нямаше нищо против да тръгнат навреме и скоро групата войни, Джони и тя се оказаха на уговореното място и уречения час.
	Конниците се подредиха успоредно един до друг на откритото плато на Раундтри и зачакаха появата на англичаните. Духаше остър северен вятър, който обеща ваше дъждовно време. Ниско в краката на конете се стелеха на талази остатъци от утринната мъгла, пропълзяла откъм близкото езеро. Слънцето бе скрито зад скупчените по небето сиви облаци и лъчите му докосваха само върховете на далечните дървета, които сякаш подпираха небесния свод на хоризонта.
	На около десетина метра от ездачите се виждаха Джони и Елизабет, които седяха мълчаливо на конете си. Бяха се сбогували още в леглото и сега не им оста ваше нищо друго, освен да чакат мълчаливо. Странно, но и двамата изпитваха остро чувство на загуба — нещо, което отдавна не им се бе случвало, тъй като умееха да прикриват и да потискат емоциите си. Колкото и парадоксално да беше, и двамата си мислеха за едно и също — дано групата от Харботъл да закъснее или изобщо да не се появи. И двамата усещаха близостта и копнежите си като нещо ново и съкровено.
	Джони отмести поглед от южния небосклон, откъдето се очакваше появата на конниците на Годфри, и се обърна към Елизабет. Почувства се толкова привързан към нея, че изведнъж разбра как броените минути, които им оставаха да бъдат заедно, изтичат безвъзвратно. Скоро щеше да настъпи моментът, когато всичко щеше де изгуби смисъл и тя щеше да си замине завинаги от живота му. Лицето й бе порозовяло от насрещния северен вятър. Така както беше, с качулка на главата и с приветливо изражение на лицето, Елизабет, въпреки леките бледосини кръгове под очите и умората в погледа си, приличаше на изящна порцеланова кукла.
	— Прости ми, че те държах будна цялата нощ — тихо каза Джони и се пресегна, за да докосне ръката й. — Навярно си много изморена.
	Усмивката, с която тя се обърна към него, и невероятното излъчване на невинност за сетен път го поразиха и Джони бе готов да я задържи за себе си. Инстинктивно наистина копнееше да нападне конниците, охраняващи Роби, и да запази Елизабет за себе си, като освободи насилствено брат си. Той не посмя да признае обхваналото го диво желание да я притежава. Тя също грижливо прикриваше собствените си объркани чувства и вълнение.
	— Умората ми не е изтощителна, а приятна — призна Елизабет, — затова няма смисъл да се извиняваш.
	Тонът, с който тя изрече тези думи, бе толкова спокоен и равнодушен, сякаш току-що бе похвалила гостоприемството му по време на вечеря.
	Това помогна на Джони да се върне към реалността.
	— В такъв случай — каза той безучастно с тона на мъж, абсолютно уверен в своите способности да притежава всяка жена, която пожелае, — не ми остава нищо друго, освен да запазя малките си резерви от галантност за предстоящия сблъсък с баща ти. Ще ми трябват доста усилия да събера всичката вежливост, на която някога са ме учили, за да не го удуша на място — единствено усмивката на Джони смекчи донякъде ужасяващия смисъл на думите му.
	Елизабет също се усмихваше. Странно, но Джони притежаваше някакво невероятно умение да очарова и разведрява хората, дори и в най-тежката ситуация. Може би причината бе в тази негова обаятелна, открита усмивка.
	— Не се бой, брат ти е жив и здрав — увери го Елизабет. — Баща ми твърдо е решил да се възползва от наследството ми.
	— Дано всичко при теб бъде наред — каза Джони и в гласа му пролича истинска неподправена загриженост Той добре познаваше грубия безскрупулен нрав на Харолд Годфри.
	— Парите ми са добре скрити. Хотчейн знаеше що за стока е баща ми и го разбра твърде рано.
	— Особено след приключването на сватбената ви церемония — отбеляза сухо Джони.
	— Прав си.
	— Значи си убедена, че ще бъдеш в безопасност? — попита той отново и сам се зачуди от загрижеността си. Досега нито една жена не го бе интересувала повече от това дали може да му послужи добре в леглото.
	— Вече не съм на шестнайсет — прошепна Елизабет. Джони повдигна шеговито едната си вежда и каза:
	— Това действително не мога да оспоря.
	— Вие сте извънредно надарен в областта на любовните авантюри, господарю мой — каза Елизабет и усети как цялото й същество се разтърси от вълнение. Тя неприкрито се възхити на великолепното му атлетично тяло. Беше облечен с кожени бричове, наметало и високи ботуши, предназначени за езда. Косата му свободно падаше върху раменете и Джони имаше вид на мъж, комуто е непознат вкусът на загубата или поражението.
	— Бих могъл да призная, че вие дори ме превъзхождате, лейди Греъм — каза Джони и повдигна леко веждите си.
	— Това комплимент ли е? — запита Елизабет, сякаш почваше някакъв малък флирт с Джони и се опитваше да разсее меланхолията от предстоящата им раздяла. Едновременно с това хвърли поглед към неговите сияещи усмихнати очи и добави: — Нима добре възпитаните светски дами би трябвало да обсъждат такива интимни въпроси?
	— Определено е комплимент, скъпа Бетси — увери я Джони, наричайки я по начин, но който само веднъж се бе обърнал към нея по време на отминалата любовна нощ. — Очите му продължаваха да следят всяко нейно движение и реакция. — Що се отнася до добре възпитаните дами… — при тези думи Джони я погледна в очите и докато се чудеше как да й отговори, двамата бяха обхванати от невероятно въодушевление. В този миг на хоризонта се появиха англичаните. Те бързо забравиха за какво бе разговорът им и поводът, който ги бе довел на това място, измести веселото настроение.
	— Извини ме — каза Джони с невероятно хладен тон и се пресегна към поводите на коня й, като поясни: — Налага се да бъдем бдителни… — На лицето му нямаше и помен от чаровната усмивка. Видът му бе крайно сериозен и задълбочен. Той повдигна свободната си ръка и махна към своите воини да се приближат.
	Пред очите й мъжът, с когото предишната нощ се беше любила до захлас, сега се превърна отново във владетеля на Рейвънсби. Нямаше и следа от неговата нежност и галантност. Изражението на лицето му бе мрачно, той издаваше командите си като човек, който не е свикнал да му се противоречи. Джони зорко наблюдаваше редиците на англичаните, докато търсеше сред тях брат си Роби. Когато най-после го съзря по средата на конницата. Джони тихо промърмори: „Слава Богу!“ Докато англичаните наближаваха, той придърпа поводите на коня на Елизабет и ги нави още веднъж около ръката си. След това се обърна към войните си и нареди:
	— Всички да наблюдават този измамник Годфри. Също така обърнете внимание на мъжете от крайните редици. Не бива да ви убягват никакви странни знаци с ръце, които враговете ни могат да си разменят. Не можеш да се довериш на нито един проклет англичанин. Те никога не държат на думата си.
	Елизабет си помисли, че той напълно е забравил за нейното съществуване. Беше забравил за изминалите шест дни и за последната нощ. Враждебността и омразата между шотландци и англичани бе толкова безгранична и с такива дълбоки корени в историята, че можеше да измести всякакви други интимни чувства. Елизабет си помисли, че в този момент тя би могла да бъде най-обикновен добитък или друга подобна стока, която се заменя срещу нещо, например кобила с висока стойност, открадната по време на среднощен обир.
	— Роби изглежда добре — отбеляза някой от групата на Джони.
	— И дано наистина да е добре — каза Джони с остър и решителен тон.
	— Интересно защо около едната му ръка е увит женски шал — отбеляза друг от войните с изненадан глас.
	— Дори е усмихнат — подметна трети.
	Сред хората на Джони се разнесе тих смях.
	— Очевидно англичаните са били доста гостоприемни — отбеляза Адам Кари.
	— Навярно писмото на Хамилтън е облекчило престоя му в затвора на Харботъл — предположи Джони.
	Херцогът на Хамилтън, подозиран в доста близки взаимоотношения с англичаните, въпреки че сам не признаваше това, бе написал едно писмо до Годфри, в което го молеше затворничеството на Роби да бъде максимално облекчено.
	— Нали ти се погрижи да намалиш дълговете на Хамилтън.
	— Имаме късмет, че той винаги се нуждае от пари.
	В този момент Роби размаха ръка ентусиазирано, очевидно без никакви признаци на ограничение или насилие над него, при което дамския шал се развя на вятъра. На лицето на Джони най-после се появи жизнерадостна усмивка.
	При приближаването на Роби Кари Елизабет бързо забеляза, че двамата братя изобщо не си приличаха. Мъжът, яздещ отстрани на баща й, въобще не бе по-млад вариант на едрия, силен и очарователен мъж, който стоеше до нея. Напротив. Роби Кари имаше къдрава ръждивочервена коса, опънато като струна тяло на младеж, неспокойна и неограничавана с нищо енергична натура и лице на трубадур. Имаше нещо по-нежно и изтънчено в неговия външен вид и Елизабет си помисли, че той по някакъв начин приличаше на ренесансов принц. Беше толкова елегантен и загадъчен. В този момент той се усмихна.
	Джони на свой ред му отвърна с лъчезарна усмивка това бе единственото нещо, по което двамата си приличаха.
	— Готови ли сте? — попита Джони със силен глас войните, строени около него.
	— Ние наблюдаваме тила. Останалите държат англичаните на мушка — измърмори Кинмънт.
	Джони кимна с глава и сбута леко коня си, като внезапно придърпа поводите на коня, на който беше Елизабет. Докато се придвижваха бавно, краката на двамата се докосваха непрекъснато поради близостта на двете животни.
	Джони сякаш не забеляза това, докато Елизабет мигновено усети силния му крак и в спомените й изникна образът на мускулестото му здраво тяло. Мислите й изцяло се върнаха към предишната нощ и тя сякаш почувства топлината му. После тя си спомни неговите грациозни движения и начина, по който мускулите му тръпнеха под нейните нежни ласки. Нощта, прекарана в прегръдките на Джони Кари, завинаги щеше да остане в нейните спомени. Неговата страст, силата, изкусителната му усмивка, грейналите от радост очи и щедростта, която той й дари с неизпитано досега удоволствие. Елизабет погледна още веднъж към него, сякаш за да запечати завинаги образа му в сърцето си.
	За пореден път я порази неговата изящна мъжка красота, блясъкът на дългата му коса, безупречният профил на лицето му, очертан на фона на пепеливото облачно небе, енергията, която широките му рамене излъчваха, изпъкналите мускули и стегнатите му ръце под коженото наметало, прикриващо вълнената риза от шотландско каре. Всичко у него говореше за непобедимост, невероятна мъжка сила и непоколебим дух. Колко далечен и абсолютно самотен изглеждаше сега Джони. Сякаш отдавна я бе заличил от живота си.
	Както предварително бе уточнено в преговорите. Годфри и Джони трябваше да се отделят от придружителите си и да яздят напред заедно със своите заложници.
	Управителят на английската крепост „Харботъл“ бе огромен мъж с бледа кожа, симпатичен, невероятно запазен и напълно във форма, при все че вече бе над петдесетте. Благодарение на старанията на най-добрия фабрикант на оръжия в Лондон, отпуснатите части от тялото на Годфри, който бе водил разгулен живот поне в продължение на трийсет години, бяха сполучливо прикрити под елегантно ушитите кожени дрехи и добре скроеното сребристо наметало. Въпреки че бе добър пълководец, той имаше подла и егоистична душа, без никакви скрупули или проява на честност и достойнство. Лъжец и измамник, властолюбив и алчен, поведението му напълно изключваше понятията чест, достойнство, преданост, справедливост или благодарност. Вече трийсет години Годфри действаше като типичен представител на кралския двор.
	Невъоръжен, както и самият Годфри, но без наметало и шлем, Роби нехайно се клатушкаше на своя кон, малко след този на Годфри, а жизнерадостното му настроение бе в пълен контраст с мрачното, зловещо изражение на графа на Брусижън.
	Тъй като рядко се бе сблъсквал с подобна ситуация, в която някой осуетява възможността безскрупулно да придобие, каквото е решил, Харолд Годфри бе принуден макар и с неохота, да признае поражението си. Той не само се беше разминал с възможността да получи тлъст откуп за Роби Кари, а на всичко отгоре бе позволил дъщеря му да бъде отвлечена от центъра на самата крепост „Харботъл“. Това определено го караше да потърси възмездие в близко бъдеще.
	— Не си мисли, че това ще ти се размине току-така, Рейвънсби! — заплаши Годфри, когато спряха конете си на платото. При тези думи английският предводител автоматично потърси с ръка липсващия си меч, воден от враждебни чувства към шотландеца.
	— Мисля, че би трябвало да се замислиш за собственото си положение, Годфри — иронично отвърна Джони.
	— Временните обстоятелства го налагат — подметна бащата на Елизабет. — Всичко ще се пукне като сапунен мехур, подобно на наивните опити на вашия парламент да демонстрира патриотизъм.
	— Ние поне още можем да минем за наивници, милорд — отвърна Джони с безсрамна любезност, — докато Англия е лишена от всякакви други черти, освен способността да мами. А сега, сър — прекъсна разговора Джони, който нямаше желание да разменя обиди със своя стар враг, — ето вашата дъщеря.
	Джони искаше да си получи Роби и да приключи с всичко.
	Годфри огледа внимателно дъщеря си. Засегнат от високомерието на Джони Кари, той запита с остър, пронизителен глас:
	— Той причини ли ти зло?
	Суровият и злобен тон на баща й я потресе. За пръв път Елизабет усети колко уязвима е, като се връща отново при него. В следващия миг тя си спомни, че на погребението на Хотчейн си бе дала обет да извоюва своята самостоятелност и независимост. Тя бързо възвърна самообладанието си и тихо отвърна:
	— Не. Напротив, към мен се отнесоха с почести и достойно.
	Нещо в гласа й накара Годфри да се усъмни. Той я огледа от главата до петите.
	— Това не означава ли, че в скоро време на света може да се появи някое копеле, чийто баща е Джони Кари? — запита той сурово.
	— Внимавай какво говориш и как се държиш. Годфри! — предупреди го Джони.
	— Ще говоря с дъщеря си така, както намеря за добре — изсъска графът на Брусижън. — Начука ли я, Рейвънсби? Нали го правиш с всяка жена, която ти попадне?
	— Обиждаш я — отвърна му Джони с абсолютно равнодушен и спокоен тон, уверен, че всяко последствие от тяхната любовна нощ, дори и негово дете, би било негова грижа, но не и на Елизабет. Тя бе толкова невинна. — Годфри, оттегли думите си веднага! — предупреди той с крайно вежлив тон. — И се извини за грубостта си, или ще трябва да платиш!
	— Ти ли ще ме накараш да платя, арогантен глупако! — отвърна Годфри, чиято слава на извънредно ловък боец с меч не бе увехнала с годините. Беше се учил на фехтовка още като младеж заедно с баща си и досега мнозина се бояха от него. — Ааа — провлечено измънка графът. В гласа му нямаше и нотка на уплаха, а само увереност, че неговият опит и сила винаги ще надделеят над един младок. — Виж какъв галантен кавалер се намери да защити моята непорочна дъщеря. Напомни ми да те заключа за няколко месеца и ще видим дали няма и други причини за тази рицарска готовност да те закриля — каза той на дъщеря си.
	Джони изобщо нямаше намерение да предизвиква Годфри; всъщност единственото му желание бе учтиво да разменят двамата пленници, без излишни разговори и емоции, като всичко приключи максимално бързо. Но днес Годфри сякаш бе решил да прояви най-грозните черти на долната си английска душица.
	— Изненадан съм, че си способен да различиш такова качество като галантност, Годфри — провлечено каза Джони, — но тъй като очевидно си наясно, можеш да ме предизвикаш и да назовеш оръжията си — гласът на Кари бе станал леденостуден.
	— Стига вече! — извика Елизабет. — Ако вие двамата бъдете така добри — продължи тя със саркастичен тон — да забравите поне за минута безплодните си опити да демонстрирате сила, можем да побързаме с размяната. Татко, искам да те предупредя — продължи тя, хвърляйки унищожителен поглед към баща си, който я бе продал едва шестнайсетгодишна на седемдесет и три годишния старик, за да му служи като робиня, — че само ако дръзнеш да ме пипнеш с пръст, няма да видиш и монета от богатствата ми. Освен това, ако го направиш, ще се принудя да наредя да те разкъсат жив. Моят личен телохранител Редмънд бе инструктиран от Хотчейн да направи точно това, само ако посмееш да ми навредиш.
	— Аз бих се вслушал в думите на лейди Греъм, Джо — подхвърли закачливо Роби, проявявайки добро чувство за хумор, въпреки че цялата ситуация му бе крайно далечна и безинтересна. — Както виждам, тази жена овладя положението без помощта на мечове или други оръжия.
	— Този Редмънд трябва да е доста добър? — попита Джони със сарказъм в гласа.
	— Не си играй с мен, Рейвънсби! — предупреди го Елизабет.
	Този безкомпромисен тон не му бе познат, въпреки че тя прекара цели шест дни в неговия дом. Сега той добре осъзнаваше какво са означавали тези осем години принудителен затвор в дома на Хотчейн Греъм — мъж, който не се славеше като добронамерен и отстъпчив.
	— Както желаете, лейди Греъм — отвърна Джони с вежлив тон и добави: — Ваш покорен слуга, миледи! — след това той се поклони леко и продължи, като гледаше подигравателно Годфри, чийто гняв се бе поуталожил при споменаването на посмъртните закани на Хотчейн: — С вашето съгласие, ние с брат ми ще се оттеглим.
	Роби бързо и смело се отвърза от своя придружител, погледна към брат си за одобрение и когато Джони му кимна, пришпори коня си надалеч от Годфри.
	Само след секунда, щом се увери, че брат му е на безопасно разстояние от англичаните, без да продума повече, Джони пришпори собствения си кон и бързо настигна брат си.
	Размяната бе осъществена. Краткото познанство между Елизабет Греъм и владетеля на Рейвънсби също бе приключило.
	В този момент слънцето проби иззад тъмните мрачни облаци и огря местността с лъчезарна светлина, сякаш Бог благославяше онова, което току-що бе станало на поляната на Раундтри.


>	ГЛАВА ДЕВЕТА

	Празненствата по повод завръщането на Роби в Голдихаус продължиха три дни, през които всички танцуваха, пиеха, пееха и се веселяха. Тържеството може би щеше да продължи и по-дълго, ако не бе пристигнало едно съобщение от Беруик с новини за закъснелия кораб от Макао. „Гарванът“ — така се казваше търговският кораб — току-що бе хвърлил котва на брега на Беруик и очакваше всеки момент да разтоварят трюмовете му, пълни с всякакви източни деликатеси и изненади.
	— Твоето завръщане вкъщи ни донесе късмет — каза Джони, зарадван от добрите новини. Той вдигна чаша за поздрав към брат си и след като махна с ръка към един от слугите за нова бутилка вино, покани вестоносеца, донесъл радостното съобщение:
	— Седни при нас, Джервис. Пийни една чаша за нашата обща радост. Роби се завърна благополучно и затова празнуваме — говорът му бе леко забавен от омаята на виното. — В момента онова магаре Годфри ближе раните си, огорчен от поражението. Сега, когато Англия е лишена от богатствата, предназначени за армията й, след три месеца очакване на „Гарванът“, вече имаме нови надежди, че всичко ще се подреди.
	— Пия за тези надежди — обади се нечий пиянски глас.
	— А аз — за честта и славата на непобедимия меч на рода Кари! — добави друг.
	Дузина мъже се изправиха и гласовете им прокънтяха в огромната зала. Чашите бяха изпити до дъно и по лицата на всички засия видимо задоволство и гордост.
	— Та аз винаги съм носил добър късмет — обади се шеговито Роби, който имаше предвид не само добрата новина от Беруик, а и трите дни веселие и пиянство с най-добрите вина от избата на Голдихаус.
	— Е, вече смея да се надявам — отвърна му Джони, докато наливаше вино в чашата на Джервис, — че за разлика от други твои несполуки, сега наистина си ни донесъл късмет. Ако не бяхме взели мерки, този път щяхме да плащаме огромен откуп за теб.
	— Хората на Годфри бяха навлезли в наша територия, Джони, кълна се, това е самата истина. Нима бих осмелил да яздя сам на английска земя!
	— Дори ако целта ти е била Емили Ланкастър?
	— Не и след последната сесия на парламента — честна дума!
	Бяха обсъждали случая със залавянето на Роби поне стотина пъти. Английските войни се бяха осмелили да навлязат в територията на Роксбърг незаконно. Какви са били целите им, все още не бе ясно.
	— Изпрати шпиони в Харботъл да узнаят за намеренията им — предложи Кинмънт.
	— А също и да разберат какво се е случило с хубавата Елизабет — добави един от младите войни. — Аз лично нямам нищо против да я заловим повторно. Какво ще кажеш да се отправим на юг тази вечер, а, Джони?
	— Върнала се е в Редсдейл — отвърна Джони.
	Въпреки че нямаше нито един трезвен сред присъстващите, всички разбраха какво означаваха думите на Джони.
	— Джони, ще бъдеш ли така добър да ни изясниш откъде имаш тази точна информация? — запита Манроу с престорено драматичен тон.
	Дузина погледи се отправиха към Джони, изпълнени с любопитство и нетърпение да чуят отговора на този въпрос.
	— Платих на информатор да разбере къде се намира Елизабет.
	— Ти си платил на някой да проследи къде се намира Елизабет Греъм?! — Манроу изглеждаше поразен от току-що чутото.
	— Чувствах някаква отговорност за нейната безопасност.
	— Но никога не си правил това за друга жена! — възкликна Манроу и постави чашата си встрани.
	— Баща й е опасен човек.
	— А не си ли чул случайно дали Редмънд я е посрещнал при завръщането й в Харботъл? — попита закачливо Роби. — Онзи телохранител, дето носи нож, с който може да те разпори жив.
	Елизабет бе станала доста честа тема на разговор след размяната на заложниците при Раундтри.
	— Да, всъщност той наистина я е посрещнал — отвърна Джони с напълно спокоен и сериозен тон. По всичко личеше, че не му е до шеги. Онези, които не бяха толкова пияни, забелязаха нещо ново в интонацията и вида му.
	— Без да ме засяга очевидно огромното ви любопитство — каза Джони с провлачен глас, — нямам какво повече да добавя за лейди Елизабет Греъм.
	Въпреки че тонът му бе доста ленив и уклончив, студеният поглед, с който удостои присъстващите, даде на всички да разберат, че смята темата за приключена.
	— И така, кажи, Джервис — намеси се дипломатично Адам Кари, — жените в Макао все така гостоприемни ли са, както и преди?


	Завръщането на „Гарванът“ раздвижи търговията и през следващите няколко седмици още два от корабите на Кари потеглиха на път. Двамата братя лично посетиха складовете си в Ротердам, Веер, Бордо и Остенд и доставиха от новите източни стоки. Чаят от Кантон, подправките от Източна Индия, японската коприна от Макао, китайският порцелан, бяха луксозни стоки, чиито продажби носеха високи приходи, а войната на Континента ги нравеше още по-скъпи и търсени. Шотландците пък закупуваха предимно френски вина; търговци от Лондон пристигаха в Единбург*, специално за да пят най-добрата реколта от гроздобера.
	Докато приключваха сделките си в един от своите складове, Джони каза на по-малкия си брат:
	— Ако тази война продължи още година-две, накрая ще се окажем невероятно богати. Тогава ще можеш да прекарваш дните си в твоето имение в Източен Лотиян, без да си помръдваш пръстчето.
	[* Столицата на Шотландия — Б.пр.]
	— Не казвай на никого за това. И бездруго цяла армия от млади госпожички и копнеещите им майки са по петите ми. Предпочитам да бъда скромно живеещ господар на Грейдън.
	— Лесно можеш да се отървеш от досадните им майки — каза Джони с усмивка.
	— Лесно ти е на теб, защото ти доставя огромно удоволствие да казваш шокиращи неща на омъжените благоразумни госпожи. Но сам трябва да признаеш, че това не помага да отдалечиш решителните майки. Тези, които са по-упорити, продължават да те подготвят за жених и да пресмятат колко голяма трябва да е спалнята. Богатството на Кари е в състояние да прикрие дори твоето скандално поведение и маниери.
	Като погледна брат си хитро. Джони му напомни:
	— Съпругата на Атол се отказа от преследването сама и оттегли натрапчивата си дъщеря.
	— Защото дъщерята бе готова да скочи в леглото ти, дори да е венчана за теб. На всичкото отгоре я изпратиха в най-отдалеченото си имение, само и само да не поддаде на твоите изкушения.
	— Наистина ли?
	— Ти, разбира се, даже не си забелязал!
	— Тя не беше ли една висока брюнетка, с нос като клюн на гарван?
	— Не, така изглеждаше дъщерята на Талбот. Колкото дъщерята на Атол, тя има истински късмет, че не прилича на никого от членовете на семейството си. Като те няма, ще могат лесно и бързо да й намерят подходящ съпруг, макар че, каквато е разгорещена и страстна, сама ще може да си намери партньор в северната част на Шотландия.
	Джони отдавна бе престанал да слуша брат си и когато Роби за миг направи пауза, той най-безцеремонно заяви:
	— Знаеш ли, тази тема никак не ми допада. Стига сме разговаряли за тези млади моми, очакващи своя избраник. Всички те са глупачки до една. Разбра ли какъв е планът на Хатън? Дали ще се появи рано в парламента?
	— Той, Дънстън и Феншоу ще пристигнат две седмици по-рано. Как мислиш, дали Манроу ще присъства на забавлението?
	— Каза, че възнамерява да дойде, но като се знае каква битка ще бъде за местата, едва ли ще го допуснат вътре. Туидейл е получил нареждане от Лондон да допусне само членовете на парламента и никой друг. — Джони се протегна в удобния стол и добави: — Доволен съм, че Хатън успя. Неговите жестоки мерки спрямо англичаните и начинът, по който ги примамва, ме изпълва със задоволство и е в съгласие със собствената ми неприязън към железния юмрук в Лондон. Смятам, че Манроу ще тръгне обратно заедно с мен. Трябва да се придвижа навреме и да уведомя в Голдихаус за последните решения и постижения. Не вярвам да пожелаеш да пътуваш с мен.
	— Може би следващия път.
	— Може би след като госпожа Барет се завърне при съпруга си в Инвернъс? — попита закачливо Джони.
	Роби кимна и леко се изчерви.
	— Да, след това наистина ще те придружа с удоволствие — призна той и като си помисли за последната си любов, не успя да сдържи усмивката си.
	— Мисля, че няма нужда да те уча на дискретност — подхвърли Джони. — Барет може да е стара, но не е грохнала.
	— Защо пък да не приема един твой урок по дискретност? — съгласи се Роби. — Какво предлагаш? Предполагам, че нямаш предвид да преспя със съпругата на канцлера посред бял ден?
	— Имах предвид нещо по-сериозно — отвърна Джони с умерен тон. — Да държиш меча си винаги под ръка и кортика наблизо. Може и под възглавницата. Барет напоследък е престанал да се сражава и хората, които наема, за да му разчистват сметките, не са от най-достойните и благородните.
	— Ще внимавам — обеща Роби с безгрижен тон, свойствен за възрастта и натурата му.
	— Защо не вземеш неколцина бойци от нашите да те охраняват по време на нощните ти похождения при госпожа Барет?
	Роби изведнъж стана сериозен.
	— Наистина ли мислиш, че трябва?
	— Миналата година, когато твоята сегашна възлюбена се забавляваше с Глендейл Армстронг, тебе те нямаше, за да видиш какво му се случи на излизане от дома й. Беше нападнат от банда диваци, наети да отмъстят.
	— Уат Армстронг ли?
	— Да, същият. След този случай вече никога няма да може да използва дясната си ръка. Беше на косъм от смъртта цели няколко седмици. — Джони затвори търговската книга пред себе си и погледна брат си доста загрижено. — Нямам предвид, че госпожа Барет е опасна, но трябва да знаеш, че нейният съпруг не е за пренебрегване и е доста обидчив.
	През прозореца зад Джони се виждаше забързаното ежедневие на пристанището. Роби проследи погледа на брат си и каза:
	— Мислиш ли, че това е част от забавлението? — за миг погледът му бе доста отнесен, но после той отново се вторачи в лицето на Джони. — Възможността за насилие… — добави той с умислен вид. — Случвало ли ти се е някога да се възбудиш при вида на недостижима, забранена жена, която тръпне под теб в леглото, а гърбът ти е изложен на риск откъм вратата?
	— Никога — отвърна Джони.
	— Правилно. Затова значи през последните няколко години си участвал в дуели точно шест пъти.
	Джони се размърда леко в стола си заради неловкото положение, в което по-малкият му брат го бе поставил.
	— Е, не ти препоръчвам дуелите все пак. По-добре си наеми телохранител. Моля те! — и като понижи леко глас. Джони уточни: — Поне заради мен.
	Роби размисли за миг. В него бушуваха напиращите страсти и гласът на разума, но кимна в знак на съгласие.
	Джони явно бе доволен.
	— Добре — каза тон с облекчение. — Това означава, че още дълго ще можеш да се наслаждаваш на прелестите на госпожа Барет. Ще ти оставя половината от мъжете си, когато тръгна утре сутринта.
	— Тя е била една година във Версайския дворец. Знаеше ли за това? — попита Роби, а мислите му очевидно бяха насочени към прелестната госпожа Барет.
	Джони добре знаеше това. Той дори беше запознат и с някои по-фрапиращи прояви на госпожа Барет от последната година, но вместо да сподели това с брат си, се усмихна вежливо и като повдигна учудено вежди, подхвърли:
	— Версай ли каза? Това вече ми дава обяснение защо точно тя те е заинтересувала. Дворът на Версайския дворец няма равен на себе си по порочност. Колко благороден трябва да е господин Барет, като споделя прелестната си съпруга с целия свят!
	— Късметлията сега съм аз — каза Роби. — Защо не дойдеш да вечеряш с нас тази вечер? Тя говори френски, като при това много сладко фъфли.
	— Благодаря — вежливо отвърна Джони, — но вече съм ангажиран.
	Възможността да прекарат една вечер в приятелски разговор с госпожа Барет направо го ужасяваше, още повече при спомена за последния им разговор, когато тя през цялото време се преструваше на сърдито глезено котенце. Освен това Джони се бе опитвал да й намекне, че няма нищо против щедрите подаръци, които малкият му брат й правеше, но все пак Роби не бе изтънчен и обигран като кавалерите от Версай, според които честността можеше да се счита единствено за недостатък. Ако Барет се опиташе да го изнудва, подобно на един свой предишен ухажор, на име Толиер, Джони бе обещал, че ще се погрижи тя да прекара остатъка от живота си в Инвернъс заедно с ужасния си съпруг.
	— Ще се виждаш ли с Рокси тази вечер?
	Джони кимна.
	— Тя поне може да води разговори — поясни той.
	— Между другото…
	— Да, разбира се — съгласи се Джони и като се усмихна, повтори. — Между другото…
	Рокси бе една от най-красивите жени в Единбург и Джони обичаше да се наслаждава не само на нейната божествена красота, а също и на невероятния й интелект. Тя обикновено знаеше всички последни новини, клюки и слухове от Континента. Беше се омъжвала два пъти и двата пъти бе оставала вдовица с няколко деца и извоювана независимост. Рокси изобщо не се предлагаше за трета женитба. Джони знаеше това и затова двамата станаха добри приятели.
	— Значи ще се видим, когато започне заседанието на парламента.
	— А може би и две седмици по-рано, ако работите в Голдихаус вървят добре.
	И като посочи предупредително с пръст към брат си, Джони му напомни:
	— Да не забравиш за телохранителите. Досега никога не съм ти се бъркал в живота, но този път ще го направя, защото се отнася за твоята безопасност.
	— Добре, обещавам да не забравя — отвърна Роби. Бъди спокоен. Предпочитам да мога да си служа меча, а това означава, че дясната ръка ще ми трябва. А ако нямаш други съвети към мен — каза Роби, докато се пресягаше, за да вземе кожените си ръкавици за от малката масичка. — Предпочитам да започна да забавлявам.
	— Приятна вечер — пожела му Джони, докато оглеждаше красивите му черти. — Нямам други съвети.
	— Ако случайно не се засечем на някоя вечеринка, предай една целувка на Рокси от мен — закачливо поръча Роби.
	Джони се усмихна и отвърна:
	— Ще й предам две. Тя те намира твърде привлекателен.
	Роби изръмжа от удоволствие.
	— Боя се, че не ме разбра добре — поясни бързо Джони. — Нейните думи бяха само комплимент и нищо повече. Всъщност, ако не ме лъже паметта, тя каза също, че си пада по мъже с рижа коса.
	— При тези думи лицето на Роби се озари.
	— Така че, когато изгубиш интерес към своята госпожа Барет, опитай да се запознаеш с Рокси — подхвърли му Джони.
	Роби очевидно бе въодушевен от всичко, което току-що бе чул.
	— Нали няма да имаш нищо против?
	— Защо ще имам нещо против?
	— Ами… аз си помислих, че… Нали се срещате толкова отдавна с нея? — заекна Роби и вдигна безпомощно рамене. — О, по дяволите! — възкликна той, когато си спомни какъв отговор обикновено му даваше по-големият брат в такива случаи. — Добре, значи ще се видим след две седмици.
	Развълнуван и объркан, той махна с ръка и излезе от стаята.


>	ГЛАВА ДЕСЕТА

	Докато братята Кари забогатяваха. Елизабет Греъм бе намалила собственото си злато поне с една трета. Това, разбира се, бе станало по нейно собствено желание.
	След завръщането си в Харботъл през месец март, Елизабет и баща й бяха постигнали примирие с опредена цена. Тя знаеше твърде добре, че Годфри ще продължава да я безпокои с намеренията си да я омъжи повторно, като й довлича непрекъснато кандидати, които по един или друг начин щяха да са полезни за кариерата му в Двореца или поне щяха да са финансово годни. Затова Елизабет се бе съгласила да му отстъпи една трета от своето наследство в пари. Двайсет хиляди лири стерлинги бяха достатъчно примамлива суша за алчния Годфри. Нейният адвокат бе приготвил всички необходими документи, които щяха да осигурят на Елизабет независимост от посегателството на баща й върху собствената й свобода. По закон тя единствена имаше право да контролира парите, завещани й от Хотчейн, но Елизабет счете, че може да се прости с двайсет хиляди, стига това да й обезпечи независимостта и свободата.
	Тъй като нямаше никакво доверие на баща си и личният и телохранител непрекъснато я съпровождаше, Елизабет не бе чувала и виждала Годфри, откакто напусна Харботъл. Това наистина я караше да се чувства доста по-добре.
	Със завръщането в Редсдейл тя посвети цялото си свободно време на своите планове за строежа на собствен дом. Със съгласието на Манроу тя продължи да иска съветите му и между двамата се завърза кореспонденция. Елизабет бе направила повечето от чертежите сама и това я правеше горда. Въпреки че бе наела местен архитект, който да огледа скиците и плановете. Елизабет продължаваше да се допитва до Манроу за всяко нещо, което изискваше неговата компетентност и опит. Освен редовните писма той й бе изпращал на няколко пъти книги и ръководства по архитектура, а икономката на Джони, мисис Райд, която често я наричаше „тази сладка лейди Греъм“, се възползваше от пратките, за добави по някой сладкиш или пай, направен лично от нея. И тъй като накрая колетите придобиха още по-големи размери, специални пратеници от Рейвънсби сами ги отнасяха до Редсдейл.
	Поради отсъствието на владетеля на Рейвънсби, той не знаеше за тази кореспонденция и едва когато се завърна в Голдихаус през юни, научи за нея.
	Докато се прибираше от конюшнята, Джони долови аромата на ягодовите сладкиши на мисис Райд и бързо се отправи към кухнята. Завари я да нарежда внимателно но сладките в дървени кутии, уплътнени добре.
	— И да карате много внимателно, да не попаднете в някоя дупка и да не спирате внезапно! — предупреждаваше тя двамата мъже, които й помагаха да нареди кутиите със сладкиши в натоварената каруца. — Не искам сладкишите ми да пристигнат смачкани при сладката лейди Греъм.
	При споменаването на името на Елизабет Джони мигом спря на прага и се замисли дали е разбрал правилно думите на мисис Райд.
	— И като пристигнете при лейди Греъм, кажете й, че зеленият боб е набран днес и е съвсем пресен, така че трябва да й го приготвят веднага. Всички зеленчуци са от тази година, няма нищо миналогодишно. А след няколко седмици вече ще имаме и пресни ягоди, така че съвсем скоро ще й изпратя.
	Този път името на Елизабет прокънтя в съзнанието на Джони. Той се надяваше, че в компанията на Рокси ще успее да забрави за нея. Но когато дочу този разговор, Джони усети как образът й бързо завладява цялото му същество. Стори му се, че отново има нещо общо между тях. После кисело призна пред себе си, че в случая помежду им е икономката, която й изпращаше подаръци. Джони не успя да се отърси от спомена за красивата и нежна лейди Греъм. Спомни си как изглеждаше тя в онази последна сутрин, гола и тръпнеща в леглото. Сторя му се, че отново вдишва аромата на тялото й.
	В този миг Джони осъзна, че причината за този спомен е аромата на сапуна, който мисис Райд използваше — с дъх на детелини. Този сапун до такава стенен напомняше за Елизабет и за тяхната прекрасна последна и единствена нощ, че Джони бе отказал да го използва, след като тя си замина от живота му.
	Като приключи с подреждането на подаръците в каруцата, мисис Райд се обърна и забеляза Джони на прага кухнята:
	— Станал си рано тази сутрин, Джони! Гладен ли си от дългата езда?
	Джони се престори, че не чува въпроса й. Бе твърдо решен да разбере откога е започнала размяната на пратки с Елизабет.
	— Какво е това тук?
	— Някои малки подаръци за лейди Греъм. Прибавям ги към книгите, които Манроу й изпраща често. Имате ли някакво съобщение за нея? Джед има великолепна памет и ще й предаде всичко.
	Джони си помисли, че пратеникът едва ли можеше да предаде това, което действително искаше да й каже. Въпреки това нещо все пак му хрумна… Вместо да отвърне на въпроса, той предложи:
	— Защо не й изпратите от новите ни вина? Въпреки че е доста опасно и трудно да се превозват.
	— Напротив, като ги опаковам добре, те пристигат здрави. Вече изпратих две щайги със шампанско, защото знам, че изтънчените дами харесват това питие.
	Джони усети как се усмихва не само защото упражняваше никакъв контрол над домакинството си, но и като си представи как Елизабет се наслаждава на неговото шампанско А може и изобщо да не го е опитала, помисли си той. Онази вечер, в стаята във високата кула, тя бе отказала чашата вино, предложена й от Джони.
	Колко малко знаеше за нея, каза си той. Не можеше да не признае пред себе си, че Елизабет е заела трайно място в неговите мисли. Докато бе в Единбург, Рокси му бе помогнала да забрави отчасти за нея. Самият той бе зает през цялото време с търговските сделки и изпращането на корабите си за Континента. Но независимо дали бе пиян, или трезвен, буден, или сънен, Джони усещаше, че в съзнанието му постоянно присъства образа на лейди Греъм.
	— Къде е Манроу? — попита Джони, внезапно усети огромно желание да разбере от братовчед си дали Елизабет обича шампанско. От това сякаш зависеше животът му в този момент.
	По упътването на мисис Райд Джони лесно откри архитекта в библиотеката. Когато влезе в стаята и се настани в един от столовете, Джони мигновено изстрели въпроса си:
	— Тя пие ли шампанско?
	— Имаш предвид някоя наша обща позната ли? — попита шеговито Манроу и погледна недоумяващо изпод ръба на книгата, която бе разгърнал. Питаше се коя е причината за този внезапен и странен въпрос.
	— Да, имам предвид точно една-единствена дама и искам да те предупредя, че разполагаш само с две секунди да ми дадеш точния отговор. В противен случай ти обещавам, че тези стени ще бъдат сринати до сутринта.
	— Да, хареса й извънредно много — кратко и точно отговори Манроу и след това добави с нисък тон: — Но когато някой се отнася грубиянски към мен, често забравям някои важни неща…
	— Копеле!
	— А аз си мислех, че не ти пука за нито една жена на този свят — твърдо довърши Манроу.
	— Наистина не ми пука за много жени. Но една от тях направо ме влудява и ти го знаеш твърде добре.
	— И дори красивата Рокси не може да ти помогне да я забравиш?
	— Само временно. А сега признай си сам, преди да съм те удушил с тези две ръце!
	— Приемам вежливото ти извинение — каза с ироничен тон Манроу и попита: — Какво те интересува?
	— С какво се занимава тя сега, как изглежда, какво прави и с кого се среща? Има ли някой в живота й?
	Манроу подробно разказа на Джони всичко, което знаеше.
	След като го обсипа с още много въпроси. Джони остана задоволен от отговорите на братовчед си и му поблагодари.
	— Както изглежда, тя е твърде доволна от живота си и баща й не смее да й се меси. Това е добре — изкоментира Джони и само след миг отклони разговора в друга посока: — Готов ли си да тръгнеш заедно с мен преди петнайсети?
	— Накъде? — попита Манроу.
	— За сесията на парламента, естествено, къде другаде!
	— Помислих си, че възнамеряваш да посетиш лейди Греъм, след като проявяваш такъв огромен интерес към живота й…
	— Може и да ме интересува, но все още имам мозък в главата си — отвърна Джони с усмивка. — Елизабет Греъм е една огромна загадка, която твърде много ме привлича, но да си призная, последиците от това биха опустошили моя самостоятелен егоистичен живот — добави той с провлачен глас и завърши с думите: — Нито една жена не е достойна да променя изцяло живота си заради нея. Ако нямаш нужда от мен днес следобед, — възнамерявам да прескоча до имението Блакууд, за да проверя в какво състояние са дърветата, които предстои да отсичаме.
	Джони се изправи, готов да тръгне всеки момент. Манроу му махна е ръка вместо довиждане и двамата се разделиха.
	Въпреки че бе заявил толкова смело, че Елизабет го интересува само донякъде, Джони все по-трудно успяваше да освободи мислите си от нея.
	Когато седяха да вечерят, Джибсън, управителят на имението Голдихаус, сподели с мисис Райд и иконома на къщата:
	— Господарят имаше страшно изморен вид след посещението на имението Блакууд. Стори ми се доста замислен днес. Всеки път когато го питах нещо, трябваше да повтарям въпроса си и въпреки това той не ми отговаряше. Смятате ли, че мисълта за война с Англия му минава през главата?
	— Хмм — измънка мисис Райд. — Да не би от някаква война човек да се побърква! По-скоро е заради жената, която бе взел като заложница преди време. Става дума за сладката лейди Греъм. Ако питате мен, трябва да иде до имението и Трий Кингс и да се опита да разреши въпроса някак си.
	— Но тя е англичанка! — каза Джибсън, почти шокиран.
	— Да не би да си забравил, че и нашите шотландски крале преди време са се женили за англичанки по един или друг повод — сопна му се мисис Райд. — Някои владетели даже специално са отивали на юг, за да си търсят жени.
	— Но Англия има гарнизони навсякъде по границата — напомни й икономът на къщата.
	— Това не означава, че ще спрат някой обикновен човек, който си е тръгнал по работа.
	— Но нашият господар съвсем не е обикновен човек — отбеляза Джибсън.
	— Да — каза госпожа Райд с въздишка. — И ми се струва, че точно в това е проблемът.


>	ГЛАВА ЕДИНАДЕСЕТА

	Джони пристигна в Единбург две седмици преди парламентът да бъде свикан отново на шести юли. В продължение на тези две седмици се водеха различни разговори, отнасящи се до плановете и тактиката на Патрик Стийл. Тазгодишната лятна сесия на парламента имаше по-голямо значение от което и да е военно стълкновение, защото трябваше да определи бъдещето на по-нататъшното движение за независимост на Шотландия.
	— Мислиш ли, че Туидейл ще те допусне до трибуната днес? — попита Джони Андрю Флетчър, докато двамата се придвижваха към парламента първия ден.
	— Ако не днес, поне утре — отвърна по-възрастният депутат.
	Както по-късно се оказа, едва след седмица владетелят на Салтън щеше да получи правото на изказване. Откриването на заседанието бе отложено, за да успеят да пристигнат и онези членове на парламента, които идваха от най-отдалечените области. След като всички заеха местата си, вратите бяха затворени и заседанието почна с протичане на писмото на кралица Анна. Основният тон на официалното послание бе насочен към спешната, ако не и отчайваща необходимост от разглеждане на два въпроса, свързани с интересите на Двора, които парламентът от 1703 година не бе одобрил, а именно — гласуване на бюджета за войската и одобрение на Хановерската династия в Англия и нейните права над трона.
	Андрю Флетчър, като лидер на Земеделската партия, бе човек, който изповядваше идеалите на всички отегчени и уморени от егоистичните машинации на Двореца и цялата кохорта на кралските особи. Той говори за необходимостта от независимост на Шотландия като класически оратор от Древна Гърция и ако не всички споделяха напълно неговите прогресивни възгледи, то речта му поне изразяваше мнението на мнозинството. През следващите две седмици, по време на четирите заседания и сесии Дворецът непрестанно плетеше задкулисни машинации посредством опозицията. Следваха разгорещени дебати, които едва не се превръщаха в ръкопашен бой. Накрая все пак някои основни въпроси за независимостта и бъдещето на Шотландия бяха защитени.
	Джони се произнесе красноречиво по въпроса за всички приети закони и актове за навигацията, които в крайна сметка бяха лишили Шотландия от връзка с подето световни пазари. Единственият начин да се преодолеят тези бариери беше една извънредно добра флотилия с бързи кораби, които да могат да надминават и побеждават английската навигация. Той взе на два пъти думата по горещия спорен въпрос за отказа да се гласува бюджетът за въоръжените сили на Англия. В моменти залата на парламента често се разтърсваше от такива мощни спорове и караници, че повечето мъже мигом посягаха към мечовете. Цяло чудо бе, че не стигна до дуелиране. Джони силно вярваше в независимостта на своята страна и поради това доста от нощите му бяха безсънни, докато обсъждаха каква стратегия да се предприеме срещу евентуални нови машинации на Двореца.
	Двуседмичните усилия да се постигне някакъв резултат в гласуването и приемането на съответните решения се превърнаха в бъркотия, а на двайсет и пети юли настъпи истинската кулминация на противоречията и конфликтите. Наново бе повдигнат въпросът за средствата, предвидени за армията. Роксбърг бе категоричен, че докато няма независимост за Шотландия, не може да се говори и за пари, предвидени за армията на Англия. Поддържаха го повечето членове на парламента.
	Туидейл, представителят на кралицата, незабавно отложи сесията за десет дни, за да има време да обсъди положението с Двореца в Лондон.
	Разговорите продължиха до късно същата вечер в Единбург и областите наблизо. Всички бяха крайно въодушевени и развълнувани. Най-накрая в Лондон щяха да бъдат принудени да подпишат Акта за безопасност, за да могат да се надяват бюджетът на армията да бъде все пак гласуван. И тъй като Марлбър вече бе планирал своя поход до Бленхайм, военното положение бе доста сериозно в момента. Това основателно тревожеше Англия и тя едва ли щеше да дръзне да провокира Шотландия.
	Настроението на официалната вечеря при лейди Роксейн беше приповдигнато. Вдигаха се множество тостове за здравето на онези членове на парламента, които най-много бяха спомогнали да се отстоят позициите на Шотландия и да се отблъсне натиска на Двореца.
	— И нека Куинсбъри пропадне вдън земя, заедно с мръсните си пари — заяви Хатън с предизвикателен тон и вдигна чашата си към присъстващите мъже.
	— Но първо да си понесе отговорността за земята — добави шеговито Джони и вдигна току-що напълнена та си чаша.
	— След като се възобнови сесията на парламента, ще гласуваме на части — подметна лорд Ротс, чийто глас бе пресипнал от двуседмичното надвикване в парламента. — По дяволите, точно така ще сторим. И едва тогава Куинсбъри ще може да плати четирийсет и четирите хиляди лири стерлинги, които са били използвани за подкупи и рушвети.
	— Или пък ще трябва да ти продаде дъщеря си, Ланарк, за да им се вдигне цената на англичаните — предложи Роксейн с типичната си чаровна усмивка на прочута ботата дама. — И така, какво ще правим през това време, докато заседанията са отложени? Дали ще се заинтересувате от едно примамливо предложение за морска екскурзия, организирана от клуба на Патрик Стийл?
	Бързо бяха определени часът и мястото за среща и потегляне след два дни. След това Роксейн погледна към Джони и му се усмихна мило с израза на гостоприемна домакиня.
	— Споменах ли ти, че ще използваме твоята яхта, скъпи? — запита го тя.
	— Не, но тъй като и друг път си организирала живота ми, без предварително да ме предупредиш, не съм учуден — усмихна се Джони и добави: — Предполагах, че ще постъпиш така и този път.
	— Ласкаеш ме, Рейвънсби — игриво отвърна Роксейн, която бе по-скоро негова приятелка, отколкото любовница. Нима някога си позволил на някоя жена да организира или да се разполага с живота ти?
	— А ти, Рокси, да не би да си позволила на някой мъж да ти диктува живота! — намеси се най-добрата й приятелка Елън.
	— Е, сигурно затова така добре се разбираме двамата — подметна лениво Джони и вдигна чашата си за поздрав към Рокси. Той открай време я уважаваше и обичаше.
	— Ако искаш взаимоотношенията ни да останат все така приятелски — каза Роксейн със закачлива усмивка. Докато ставаше от стола си, — разполагаш с половин час, през който да си поделите съдържанието на последната кана с вино и да се присъедините към женската половина на партито, която се оттегля към салона. — И като обхвана с поглед останалите мъже, тя добави: — Подготвили сме ви изненадващи удоволствия там.
	Беше твърде рано, когато Джони се сбогува с Роксейн, напускайки играта, в която се бяха включили повечето гости. Бе твърде неспокоен и след солидното количество алкохол — нещо, което често му се случваше напоследък. Само след една-две чаши в паметта му изникваха различни сцени от стаята в кулата и споменът оживяваше още повече под въздействието на алкохола, въпреки че образът на Елизабет не го напускаше дори и когато бе съвсем трезвен. Не беше я виждал от четири месена, но не минаваше нито ден, през който Джони да не мисли за нея. Тази вечер изобщо не му беше до веселби и забавления.
	Дори задоволството му от победата над Двореца не бе толкова голямо, колкото очакваше. Естествено, Елизабет Греъм не беше виновна за неговото мрачно настроение. Разбира се, мислите за нея го разсейваха и отчасти можеха да обяснят тягостното му настроение, но всичко това нямаше нищо общо с политиката. Що се отнасяше до независимостта на Шотландия, Джони бе доста скептично настроен. Той добре познаваше Двореца и бе повече от сигурен, че английският парламент едва ли ще допусне независимостта на Шотландия да стане реалност в която и да е област — политическа, икономическа или религиозна. Искаше му се да греши.
	Твърде неспокоен и в крайно мрачно настроение, за да посети някой от клубовете за развлечения, Джони ре ши да се отбие в апартамента на Манроу, преди да се върне в своя дом. Той завари братовчед си да приготвя багажа си.
	— Виждам, че се възползваш от отлагането на сесията и се каниш да тръгваш нанякъде? — подхвърли Джони, докато се отпускаше в мекото удобно кресло до вратата. — Да не би да си решил да провериш как вървят пешата в Голдихаус? Моля те да се отбиеш и видиш моето ново жребче. Адам ми писа, че е пораснало доста, докато ме е нямало. Не съм го виждал… — Джони премисли и въздъхна: — Боже, вече мина цял месец.
	— Аз не отивам в Голдихаус — съобщи Манроу и погледна бързо към Джони, докато сгъваше една своя жилетка. — Каня се да потегля за Тевиътдейл.
	— Братовчеде, ужасно си измачка жилетката. Защо не нареди на някой слуга да ти опакова и сгъне вещите? И защо ще ходиш в Тевиътдейл?
	— Нали ти казах — Хоуик.
	— Бил ли съм трезвен, когато си ми го казал? Не си спомням да си споменавал името му. — Джони се пресегна към матката масичка наблизо и си наля от коняка в една чаша. Опита питието и се усмихна доволен, след което се облегна назад и отвърна сам на въпроса си. — Трябва да съм бил пиян. При кого отиваш в Хоуик? Защо точно Хоуик?
	— Джил Локхарт и църквата в Хоуик. Поканен съм на сватба.
	— И за кого ще се жени клетият Джил? — тъжно запита Джони.
	— За Анджела Греъм.
	— От английския род Греъм ли? — внезапно заинтригуван запита Джони. Знаеше, че Греъмови живеят от двете страни на границата и че ги свързват роднински връзки. Освен това разстоянието между Хоуик и имението Трий Кингс бе нищожно.
	— Не, тя е от шотландския род. А ако въпросителният ти поглед означава това, за което и аз мисля, мога да те уверя, че Елизабет също е канена на сватбата.
	— Ти откъде знаеш с такава сигурност?
	— Защото приключваме окончателните планове за Нейната къша и мястото за строежа вече е готово.
	За няколко минути в стаята настъпи гробно мълчание. Манроу продължаваше да онакова багажа си, а Джони безмълвно наблюдаваше коняка в чашата си.
	— Ще дойда с теб — рязко заяви Джони накрая.
	Като се вгледа в седналия в креслото, облечен в изискан зелен костюм мъж, Манроу тихо отвърна:
	— Но ти не обичаш сватбените церемонии!
	— И без това имам няколко свободни дни — спокойно продължи Джони, докато протягаше крака и наблюдаваше черните си официални обувки. — А в Хоуик е много приятно през месец юли. За разлика от този смрадлив град. Смятам да тръгна с теб.
	— Не вярвам тя да пожелае да те види! — възрази Манроу.
	Джони не се престори, че не разбира какво точно има предвид братовчед му.
	— Нямам никакви злонамерени планове спрямо нея — отговори той.
	— Тя обаче едва ли мисли така — рязко отвърна Манроу, като небрежно хвърли чифт чорапи в чантата си.
	— Не вярвам да й стане лошо, като ме види. — Изненадан от внезапно появилото се враждебно настроение на братовчед си, Джони попита: — Казвала ли ти е подобно нещо?
	— Ние разговаряме само за строежа на пъдещата къща.
	— Тогава значи самият ти го предполагаш.
	— Тя е твърде искрена и откровена, Джони, затова не можеш да си позволиш да си играеш с нея. Едва сега живее свой собствен живот. — И докато продължаваше нервно да хвърля дрехите си в чантата, Манроу завърши: — Не се опитвай да унищожиш радостта й от това.
	— Да не би да си влюбен в нея? Да, ти си влюбен в нея. Това е причината за тази реакция! — възкликна Джони, наблюдавайки вбесения си братовчед.
	— Едва ли мога да се надявам на нещо добро, ако наистина съм влюбен в нея — призна Манроу, като се обърна към Джони и се тръшна върху леглото си. — Тя самата не е влюбена в мен.
	— Тя ли ти го каза?
	— Не.
	— Тогава не можеш да бъдеш сигурен.
	Като барабанеше трескаво с изящните си артистични пръсти по кожената обшивка на малката пътническа чанта, Манроу вдигна едната си ръка и разроши косите си с нервен жест.
	— За Бога, Джони! Все пак имам някакъв опит с жените и знам как да разпозная, когато някоя жена е заинтересувана от мен.
	Като видя колко развълнуван е братовчед му, Джони прошепна.
	— Разбирам те.
	Манроу вдигна поглед към него и каза:
	— Ти само ще я нараниш. На теб не ти трябва постоянна връзка с жена. Никога не си бил такъв. Хвани ни някоя друга, ако ти е толкова скучно и ти е писнало от суетата и вонята на този мръсен град.
	— Ще ми се разсърдиш ли, ако дойда с теб в Тевиътдейл?
	— Нещо повече, съвсем ще ме объркаш и ядосаш. Елизабет Греъм не е толкова опитна, че да издържи на твоите изкусни умения да омайваш жените. Ще трябва да стоя отстрани и да наблюдавам как я отвеждаш в леглото си!
	— Да предположим, че се държа като джентълмен и зачета нейните добродетели?
	— Не можеш да го направиш.
	— Защо да не мога?
	— Никога не си могъл.
	Джони сви рамене и отвърна:
	— А може би умея.
	— „Може би“ съвсем не гарантира нейната безопасност.
	— На нея може би не й трябва изобщо закрила и безопасност.
	— От теб със сигурност й трябва.
	— Нима моят братовчед, прочут като разбивач на женските сърца, проявява рицарство? — иронично подхвърли Джони.
	— Елизабет е по-различна от всички други жени — каза Манроу с намръщен вид. — Отвратителната алчност на баща й е наранила дълбоко душата й. Трябва й много повече защита, отколкото на всякакви госпожи от типа на Джанет Линдзи. — И като погледна през прозореца към градината, Манроу въздъхна дълбоко и завърши. — Но все пак си мисля, че поне наполовина се е влюбила вече в теб.
	Джони почувства неочаквано задоволство от признанието на братовчед си. Обикновено, когато жените му показваха обичта си и го уверяваха в чувствата си, той се чувстваше ужасно неловко, но сега за първи път усети безкрайно задоволство от това, което току-що бе чул.
	— Какво те кара да мислиш така?
	— Наблюдавах я, докато беше в Голдихаус, преди да я обладаеш през последната нощ.
	— Тя ти е казала за онази нощ?!
	— За Бога, не, разбира се! Няма нужда никой нищо да казва за онази вечер. И двамата имахте достатъчно показателен вид на следващата сутрин.
	Джони повдигна учудено вежди.
	— Аз никога не се издавам.
	Манроу присви рамене и с безразличен тон продължи:
	— Както и да го извърташ, тя изобщо не свали поглед от теб, докато яздихме до Раундтри. А ти също едва успяваше да прикриеш постоянните погледи, с които я удостояваше.
	— Тя е необичайно красива… — прошепна Джони и усети как кръвта му се разбушува само при спомена за онази нощ. Обвил с ръце чашата, изведнъж той се почувства ужасно неловко. — Не мога да ти обещая нищо… — и като втренчи поглед в очите на братовчед си, той продължи с въздишка: — За Бога, предполагам, че поне ще опитам. Но това е единственото, което мога да ти гарантирам Въпреки че сам не разбирам защо ще трябва да ти обещавам да се държа като джентълмен. Мога да ида или да не ида на сватбата на Джил със или без твоето съгласие. Мога да взема Елизабет Греъм в леглото си със или без твоето одобрение. Съблазняването е продължителна и сериозна игра, Манроу, не само за мен, а и за всеки друг мъж. Обясни ми защо да се отричам от радостите на живота само защото някой не ме разбира правилно?
	— Защото Елизабет Греъм не е от традиционните ти аристократични проститутки! Тя е много добродетелна и морална.
	— Не обичам добродетелните жени.
	— Не обичаш повечето от тях!
	— А може би се търкаля някъде в купа сено с някой войниците-телохранители от Редсдейл точно в този момент? Между другото тя е една доста страстна жена.
	— Можеш ли да заложиш голяма сума в подкрепа на твърдение?
	Джони се облегна назад в креслото и се вгледа в намръщеното лице на Манроу с присвити очи. Устните му бяха стиснати, а чашата в ръцете му всеки момент можеше да се разбие на парченца от силата, с която я стискаше.
	— Знаеш ли, че започваш да ме вбесяваш? — каза с приглушен глас.
	— Защото съм прав, и ти го знаеш добре, въпреки че ти се иска Елизабет Греъм да ти е подръка така, както всички останали твои любовници.
	— Манроу, какво те накара така изведнъж да започнеш да ми четеш морал? За Бога, защо точно ти и аз сега ще се караме, и то заради жена, която едва познаваме!
	— Можеш да се опитваш да заобикаляш или да избягваш тази тема, но все повече и повече ще ти се иска никога да не я бе срещал…
	— Бог да ми е на помощ, ти може би си прав — раздразнено призна Джони и като се отпусна в креслото. Постави чашата си на масичката, изгубил всякакво желание да се наслаждава на коняка.
	— Можеш просто да забравиш за нея — предложи му Манроу с дяволит поглед.
	— Не ми се вярва да успея. Тя е непрекъснато в мислите ми, независимо от това дали съм пиян, или трезвен, дори когато спя с друга…
	— Можеш да се отнесеш почтено към нея.
	— Какво имаш предвид?
	— Просто можеш да я ухажваш.
	Джони го погледна учудено. Изглеждаше потресен.
	— Би ли казал какво точно имаш предвид?
	— Да се ожениш за нея, разбира се.
	— Замълчи, човече. Та аз съм на двайсет и пет години.
	— Критично положение, така ли да го разбирам? — подхвърли Манроу с лукаво изражение на лицето. Той очевидно се забавляваше от цялата ситуация.
	— По дяволите! — възкликна Джони, очевидно ужасно объркан.
	— Можеш и да не дойдеш на сватбата в Хоуик.
	— Искам да я видя. Не ме питай защо. Ако сам знаех отговора на този въпрос, отдавна щях да ти обясня.
	— Е, тогава се очертава наистина да бъде интересно — усмихна се Манроу. — И така, ще заложим ли по нещо за твоя самоконтрол?
	— Радвам се, като гледам колко се забавляваш от цялата ситуация, братовчеде, но няма да заложа нито шилинг, що се отнася до моята способност да се самоограничавам! — И като се засмя щастливо, Джони допълни: — В края на краищата, нямам много опит в тази област.
	— Ти изобщо никога не си опитвал да се въздържаш от наклонностите си… — подигра го Манроу.
	Джони се разсмя на глас и от сърце.
	— Господи, представяш ли си как бих изглеждал?
	— Само в твоите собствени очи, друже!
	— А може би също и в очите на лейди Греъм — подхвърли Джони.


>	ГЛАВА ДВАНАДЕСЕТА

	По същото време Елизабет се качваше в каретата си, за да пристигне навреме за тържеството в Хоуик. Беше взела със себе си всички планове, чертежи, скици и справочници. Също така и няколко прекрасни рокли. С приповдигнато настроение очакваше срещата с Манроу Елизабет изобщо не подозираше, че възобновяването на приятелството с архитекта ще бъде съпроводено от нов сблъсък с неговия безразсъден и безумно красив братовчед Джони Кари. Да, тя сякаш се надяваше да го види и съвсем случайно и може би тъкмо затова се бе съгласила да посети сватбата на братовчедка си, която почти не познаваше. В края на краищата, това поне щеше да я разтовари. През последните седмици бе работила непрекъснато и трескаво по приготовленията на мястото, избрано за строеж на нейния дом. Трябваше й малката помощ на професионалист, за да довърши всички планове и чертежи. И когато Манроу спомена, че е поканен на сватбата в Хоуик, Елизабет се зарадва, че й се удава такава великолепна възможност да сподели с него онова, което бе сторила до този момент и да потърси неговите опитни и мъдри съвети.
	За двайсет и четири години това щеше да бъде истински празник, първият в нейния живот! Заслужаваше да изпита радостта и удоволствието от една нова среща с Манроу. Усещаше се някак подмладена и въодушевена. Това чувство й бе напълно непознато досега, нещо, каквото никога преди в нерадостния си живот не бе изпитвала.


	Роднините на Хотчейн посрещнаха с радост и почести Елизабет, а младоженката я прегърна сърдечно. Очевидно нейният щедър подарък бе основната причина за това топло посрещане. Елизабет считаше, че да направиш богат и щедър подарък на млада семейна двойка е истинско щастие, и ни най-малко не се поколеба да изхарчи доста пари.
	От момента на пристигането си в събота до вечерта Елизабет бе страшно заета. Цяла дузина роднини от фамилията Греъм бяха решили да й се представят или да напомнят за присъствието си на тържеството. Тя бе забравила колко огромен е родът Греъм. До десет часа вечерта тя вечеря, танцува и изслуша хиляди слухове и клюки за роднините си, като през това време непрестанно наблюдаваше залата в очакване да се появи Манроу. От писмото му ставаше ясно, че той планира да пристигне около два часа.
	Елизабет знаеше, че Манроу е човек, на когото можеше да се разчита, и сигурно му се бе случило нещо, за да закъснее. Все пак сватбата беше едва в понеделник, така че още имаше шанс той да успее да пристигне в Хоуик навреме.
	И докато Елизабет се чудеше за причините, поради които Манроу закъсняваше, самият той разгорещен уморен и кален, влетя в Хоуик. Любимият му кон бе пострадал около Ашкърк и търсенето на човек, който да окаже помощ, отне по-голямата част от следобеда. Към това трябваше да се прибави и безпокойството на Манроу за непредсказуемото поведение на неговия спътник при предстоящата среща с Елизабет Греъм. Тази близост можеше да се окаже опасна за Джони. На всичкото отгоре братовчед му реши да облекчи досадата от чакането с някоя и друга бутилка в близката таверна.
	Докато наближаваха дома на фамилия Греъм, Манроу недоумяваше към кого от членовете на семейството би могъл да се обърне за съдействие, ако по някое време се наложеше да усмиряват Джони. Архитектът добре знаеше, че след третата бутилка добре сложеният, як Джони ставаше лесно докачлив.
	— Помни, че ми обеща да се държиш прилично — напомни Манроу в момента, в който пред очите им се разкриха светлините на къщата.
	— За Бога, Манроу, нима се тревожиш? Понякога само на закуска изпивам повече алкохол, отколкото сега. Успокой се!
	— Ще се успокоя, едва когато те видя трезвен утре сутринта.
	— Какво те кара да вярваш, че утре сутринта ще съм трезвен? — усмихна му се Джони.
	Манроу изръмжа.
	— Знаех си, че си навличам ужасни неприятности, като те вземам със себе си!
	— Не се тревожи. Няма изобщо да ти се пречкам в краката! — обеща Джони.
	— Точно от това се страхувам. По-скоро ще е разумно да те водя вързан с каишка като куче.
	— Интересна теория. Ами ако нещо бях сбъркан… — подметна с шеговит тон Джони, но в следващия момент извърна към прозорците, откъдето се дочуваше игрива музика. — О, все още не сме изпуснали танците! — възкликна той радостно, сякаш изобщо не бяха обсъждали неговото опасно състояние. — Дали Елизабет танцува? — попита той накрая.
	— Не зная. За Бога, Джони, да не си въобразяваш, че съм неин брат-близнак и трябва да зная всичко за нея?! Сам ще трябва да разбереш.
	Манроу бе явно отегчен и уморен от проточилото се тежко пътуване.
	— Всъщност, да, аз вече обмислях как сам да разбера това… — измърмори по-скоро на себе си Джони.


	След около половин час двамата мъже, изкъпани и облечени в изискани костюми, с вид, който ни най-малко не издаваше факта, че са яздили почти целия ден, слязоха по главните стълби под звуците на танцувална музика и се насочиха към залата за балове, намираща се в източното крило на замъка. Скоро те се изправиха на прага и заоглеждаха пъстроцветното множество гости.
	Обзавеждането на балната зала бе осъществено в типичния стил на сватбените традиции на семейство. Под извисения таван стените бяха обкичени с различни оръжия, достатъчни, за да се въоръжи цяла войска. Около малки кръгли щитове бяха наредени в кръг остри мечове, които се редуваха с копия. Отстрани се забелязваха старинни пушки и широки шотландски мечове с две остриета. Единственият разведряващ и разноцветен елемент в декорацията на стените бяха портретите на различни членове на фамилията Греъм от най-далечни поколения. Владетелят на Рейвънсби изобщо не обърна внимание на декора в залата, тъй като вниманието му бе изцяло обсебено от една-единствена цел: да открие лейди Елизабет Греъм в огромната тълпа на танцуващи двойки. Самият той също не остана незабелязан. По традиция мускулестият и добре сложен владетел на Роксбърг никога не оставаше в сянка. Причините се криеха не само в облеклото и снажното му тяло, но и в невероятната му мъжественост, чар и красота. Освен това Джони Кари бе известен като един от влиятелните членове на шотландския парламент. Още повече, че напоследък се беше прославил като един от най-ревностните поддръжници на идеята за независимостта на Шотландия. Всички бяха доста учудени от появата му, при положение, че сесиите на парламента бяха отложени за съвсем кратко време. Докато мъжете се чудеха защо Джони е напуснал столицата, жените съсредоточиха усилията си, за да привлекат вниманието му колкото е възможно по-бързо.
	— Тя не е сред танцуващите. Сигурен ли си, че е дошла? — попита Джони стоящия до него Манроу, без да сваля погледа си от тълпата в празничната зала.
	— Елизабет е тук. Икономът много добре си спомня, че тя е пристигнала. Може да е в залата за игри на карти или пък в градината на чист въздух.
	— Защо пък ще бъде в градината! — Джони говореше сърдито и грубо като оскърбен настойник.
	— За Бога, Джони! — възрази му Манроу с възмутен глас. — Ти не я притежаваш. Може би просто е излязла да се наслаждава на лятната нощ.
	— Тогава не ми остава нищо друго, освен да изляза навън и да проверя в компанията на кого Елизабет се наслаждава на лятната нощ — тонът, с който бяха изречени тези думи, не предвещаваше нищо добро. Манроу го последва бързо, почувствал се отговорен за поведението на братовчед си, след като Джони бе погълнал три бутилки алкохол и бе готов да посрещне всякакви възражения.
	Тълпата се разцепи на две пред решителния взор на владетеля на Рейвънсби и уверената му походка. Джони отвръщаше с леко небрежно кимване на повечето поздравления, като се усмихваше бегло или махваше с ръка. Не се спря да разговаря с нито един от гостите.
	Накъде отиваше? Кого търсеше? От него се носеше дъх на бренди — значи беше пил предварително. Защо ли Джони Кари бе дошъл чак до Хоуик на сватбата на Греъм, след като всички знаеха, че той изобщо не обичаше такива церемонии и винаги ги избягваше. Любопитните погледи на гостите неотлъчно го следваха, а младите госпожици изпадаха в транс при вида му и се размечтаваха да могат да го притежават. Внезапно Джони се закова на място. Най-после я бе съзрял.
	Облечена във великолепна рокля от жоржет с цвят на череши, украсена с дантели и бродирана панделка на гърба, Елизабет тъкмо влизаше в залата откъм вратата на терасата, придружена от млад мъж, които й се усмихваше очарователно.
	В същия момент музиката внезапно спря и двойките на дансинга се оттеглиха спокойно.
	В залата настъпи неловко мълчание. Погледите на всички се насочиха към замрелия при вида на Елизабет Греъм владетел на Рейвънсби. Сега за никого не беше тайна заради кого Джони бе пропътувал цялото разстояние дотук.
	— Бихте ли желали да танцуваме, лейди Греъм? — попита той с вежлив тон и кимна безкрайно учтиво.
	Елизабет вдигна смаян поглед към него и едва успя да издържи на внезапно ускорилите се удари на сърцето й. Със сетни сили тя се опита да си възвърне самообладанието пред непринудения и спокоен владетел на Рейвънсби. Сега Джони и се стори още по-очарователен в този костюм от брокат, който идеално подчертаваше широките му рамене. В очите му се четеше нещо много повече от проста покана за танц.
	Елизабет погледна за миг към мъжа, който я съпровождаше, и установи, че той се бе оттеглил предвидливо встрани, за да даде предимство на превъзхождащия Джони Кари.
	— Може би по-късно, милорд. Когато музиката отново засвири — предложи Елизабет, опитвайки се да спечели още малко време, за да успее да запази хладнокръвието си. Надяваше се Джони да се държи като джентълмен и да приеме спокойно нейния отказ.
	— Ела да танцуваме сега — настоя той и с един жест ръката си даде знак на музикантите да засвирят, след което отново се обърна към Елизабет: — Ето, отново има музика.
	Нямаше друг мъж в залата, върху който да е съсредоточено цялото внимание в този момент. Никой друг мъж не можеше да накара така бързо музикантите да се съобразяват с неговите желания. Да, помисли си Елизабет, никой друг освен владетелят на Рейвънсби не можеше да третира целия свят около себе си като своя собственост. Тя се бореше с очарованието и непреодолимата му способност да привлича и завладява жените. Джони Кари бе единственият мъж, който бе успял истински да я възбуди и да я дари с неизпитано дотогава щастие. Елизабет се чудеше кой от двамата имаше вина за всичко, което се бе случило между тях. Малко след онази последна и единствена тяхна нощ, тя дори бе решила да примами някой от телохранителите си и да пресни с него, само и само да забрави за непреодолимия чар и вълшебство на Джони Кари. Разбира се, не можеше да си позволи да стори това, но същевременно никак не й се удаваше да се спаси от спомена за онази незабравима любовна нощ.
	И ето че той се появи — елегантен и чаровен, както винаги. Той я очакваше с нетърпение.
	Трогната и развълнувана. Елизабет едва устояваше на неговата сила и мъжественост. Как Джони успяваше така бързо да я завладее и да й въздейства! Трябваше само да се усмихне и…
	Вее пак предпазливостта и взе връх и Елизабет успя да си наложи да възпре спонтанните си чувства. Тя твърдо реши да направи всичко възможно, но този път да устои на непреодолимия чар на Джони Кари, след като месеци наред упорито и старателно заличаваше спомена за онази нощ.
	Не можеше да си позволи да се поддаде толкова лесно на този омагьосващ женските сърца мъж. Твърде високо ценеше наскоро извоюваната си независимост.
	В съшия миг силните ръце на Джони обхванаха кръста й.
	— Не трябва да разочароваме тези прозяващи се от скука гости на тържеството — усмихнат добави той, след което я поведе към дансинга.
	Елизабет притвори очи в старанието си да превъзмогне странната тръпка, която почувства, когато се притисна леко към него, за да запази равновесие. Тялото му й се стори толкова познато и близко. Сами на дансинга, двамата се държаха здраво един за друг и се въртяха в грациозен вълшебен танц. Всички останали стояха отстрани и ги наблюдаваха, замрели от великолепната гледка на двамата влюбени и техния невероятно красив танц. За всички бе повече от ясно — стройната, фина жена с прекрасни черти бе в плен на невероятно силния, надвесен като хищна птица над нея предводител на бандите по границата и във връзката им прозираше любов, секс, безсрамност и сладка страст.


	— Откъде ли познава вдовицата на Хотчейн? — чудеше се възрастната госпожа, прошепвайки въпроса на своята приятелка. И двете не сваляха очи от танцуващата двойка. Седнала в стола си и замряла като каменна статуя, съпругата на свещеника втрещено гледаше дойката. Бе приближила ветрилото твърде близко до устата си, сякаш се стараеше с него да прикрие шока си.
	— Нима не сте чули за отвличането! — възмути се с предпазливо висок глас една от дамите наблизо, без да откъсва погледа си от дансинга. — А аз мислех, че цялата граница е научила за това.
	— О! — възкликна любопитната дама. — За Бога! Как е възможно да допусне този демон толкова близо до себе си! — в гласа й се четеше истински ужас.
	— Нима някога някоя жена е успяла да устои на Рейвънсби? — обясни всезнайката, в чийто поглед се четеше определено възхищение от невероятно красивия и елегантен Джони.


	— Не знаех, че умееш да танцуваш така добре — отбеляза Джони, без да обръща внимание на огромното любопитство, предизвикано от скандалното им поведение. — Навярно Хотчейн ти е позволявал някои развлечения. Наистина танцуваш прелестно.
	Танците, които бяха модерни по онова време, не бяха от най-лесните и включваха доста сложни елементи.
	— Струва ми се, че имаш не само едно ценно качество… — добави Джони с тих глас, близък до шепот.
	Елизабет усети как я обливат горещи вълни и едва намери сили да си поеме дъх, за да може да отговори. След като бе успяла да преживее грубостта и неделикатното поведение на баща си като малка, а после и ужасяващата сделка, когато я продадоха за съпруга на Хотчейн, Елизабет си помисли, че сладострастните намеци и атаки на Джони Кари са даже по-лесни за преодоляване.
	— Благодаря. Това наистина бе едно от малкото на брой удоволствия, които ми бяха разрешени — вежливо отвърна тя.
	Джони си обясни нейния хладен и дори враждебен тон с многобройните любопитни погледи на гостите наоколо. Затова с най-спокоен вид й зададе следващия провокативен въпрос:
	— А сега, като вдовица, имаш ли повече развлечения?
	В този момент Елизабет най-после разбра защо жените се хвърляха сами, и то с готовност, в прегръдките на Джони Кари. Той обещаваше да ги дари с удоволствия по толкова симпатичен и мил начин.
	— Напоследък само работя, милорд. Нямам никакво време за развлечения — каза с внимателен и предпазлив тон тя и се усмихна с учтиво изражение, от което не можеше да се разбере какви точно чувства бушуват в душата й.
	— В такъв случай, значи, имате нужда от почивка — отвърна й Джони с не по-малко учтиво изражение, плод на огромния му опит в общуването с жените.
	— Боя се, че няма да имам време за това.
	— Няма да ви отнеме кой знае колко.
	— Да не би да говорим за едно и също нещо, милорд? — попита Елизабет с невинен тон, като изпита удоволствие от това, че успява да запази хладнокръвието си в двубоя с Джони.
	— Струва ми се, че да.
	— Толкова ли сте уверен, Рейвънсби? — Усмивката й, очарователна и спокойна, беше като отговор на собствения й въпрос, въпреки че думите на Джони изобщо не бяха предизвикателни или арогантни.
	— Никога не бих си позволил да бъда самоуверен е вас, лейди Греъм. Вие ме шокирате като жена с невероятно силна воля и самообладание.
	— Никога не забравяй за тези мои качества, Джони.
	Произнасянето на името му бе доста голяма грешка. Начинът, по който прозвуча — интимно и близко, напомняше за онова, което се бе случило между тях през онази нощ. Спомниха си кога точно за последен път Елизабет бе произнесла името му с тази жар и нетърпение.
	— Чудех се дали… — започна Джони с тих глас, леко прегракнал от вълнението — дали не би променила мнението си за Единбург. Няма ли да е възможно да отложиш работата по строежа на новия си дом… за да се развлечеш за няколко дни.
	— Сигурна съм, че за мен самата ще е удоволствие — отвърна Елизабет, без да се замисля, а единственото й желание в този момент бе да обвие ръцете си около врата му и да го целуне страстно, въпреки стотиците любопитни погледи наоколо. — Но моят живот ще продължи отново, след като ти си заминеш за пореден път, Джони. И колкото и да прозвучи егоистично, не бих искала да възприема твоите навици да завързваш непостоянни, хаотични връзки. Така че, благодаря ти за поканата, но съм принудена да откажа.
	— Вие самата не сте твърде скромна и свенлива, лейди Греъм. Може би нещо би помогнало да промените мнението си относно непостоянната ми натура.
	Джони знаеше, че разполага с време, докато е тук в Тевиътдейл, и че Елизабет бе податлива на убеждаване…
	— Никога не съм се преструвала на скромна или свенлива. Не съм се радвала на компанията на обиграни жени от висшето общество. Така че едва ли ще променя мнението си, защото това би означавало, че трябва да съм доста глупава, щом твърде добре зная с каква репутация на ухажор и любовник се ползвате в обществото. Не смятате ли, че съм права?
	При тези думи Елизабет го погледна и се усмихна леко.
	Объркан от нейната откровеност, Джони призна с искрено съжаление:
	— Твърде рязко се изказвате по повод съблазънта и взаимоотношенията между мъжа и жената, мила. Манроу се оказва прав.
	— За какво?
	— За това, че не се забавлявате с телохранителите си. Братовчед ми яростно защитаваше вашата чест.
	Елизабет се усмихна и отговори:
	— Разбирам. Навярно и вие вече сте се убедили по някакъв начин в неговата правота. Навярно съвсем ще ви разочаровам, милорд, като ви призная, че по-скоро съм човек, който е склонен да се обрече на безбрачие.
	Всякакви сексуални помисли и планове на Джони не можеха да се равняват по сила и въздействие на тези прости и ясни, крайно категорични думи, които тя току-що бе произнесла. Въпреки това той я пожела още повече и едва сдържа порива си да я сграбчи в ръце и да я отнесе в някоя от стаите на горния етаж, въпреки че рискуваше публично да бъде заклеймен.
	— Аз не мисля, че бих намерил сили да се обрека на подобен живот — призна той, като едва си поемаше въздух.
	В същото време Джони си мислеше колко би навредило на авторитета и репутацията му, ако не успееше да се държи джентълменски докрай.
	— Не се и съмнявам, милорд. Но нали знаете, че живеем във време, в което жените и мъжете се оценяват по различни образци.
	Елизабет изрече това твърдение със самочувствието на човек, който бе имал възможността да провери верността му.
	— Вдовиците все пак разполагат с много повече свобода — подметна Джони, който напълно бе съгласен с правилата за оценка на различните полове, но се изкушаваше да потърси различните житейски нюанси и ситуации.
	— Става дума не за безгранична свобода, все пак — уточни Елизабет.
	— Станали сте по-предпазлива и благоразумна, след като напуснахте Голдихаус — отбеляза Джони, докато в ума му се редуваха сцени от тяхната страстна нощ.
	— По-разумна, бих казала.
	— От мен ли се пазите?
	— Да — призна Елизабет, но усмивката й издаваше готовността й да се позабавлява с него.
	— Мога да бъда много упорит — закачи я той, без да се трогне от нейните доводи, насърчен от усмивката, която не бе убягнала от вниманието му. Все пак Джони бе доста опитен и владееше всички различни нюанси на любовната игра.
	— Аз пък мога да бъда опърничава.
	— По отношение на секса.
	Елизабет се усмихна и попита учудено:
	— Нима говорехме за секс?
	Джони се разсмя.
	— Не, разбира се, че не — отвърна той и я придърпа незабележимо към себе си, при което ръката му се спусна леко и галантно към таза й. — По-скоро обсъждахме дали имаш време за малка ваканция.
	— Много сте хитър, милорд! Дали това е само въпрос на практика?
	— Всичко е въпрос на практика, скъпа Бетси!
	— Трябва да знаете… уважаеми Рейвънсби… значи толкова свободен в мислите си, понеже…
	— А вие сте толкова откровена и неподправена, дори когато се опитвате да кокетничите, лейди Греъм!
	— Наистина ли? — попита Елизабет, която явно бе трогната от думите му.
	— Да, наистина.
	— Но това не е заради вас!
	— Не и ако наистина сте решили така. Защото моята на любезност и учтивост също не са безгранични.
	— Тогава би следвало да ви предупредя все пак.
	— Ако някой друг бе на мое място, не знам, но за мен — може и да се постараете да ме предупредите.
	— Толкова сте откровен, милорд!
	— Самият аз съм учуден от това — каза Джони с усмивка. — Навярно откровеността ми се дължи на трите бутилки бренди, които погълнах по пътя насам.
	— Бих казала, че танцувате великолепно след толкова алкохол.
	— Причината бе, че конят на Манроу окуця и аз нямах какво друго да правя, за да убия времето. Наистина ли мислите, че танцувам добре?
	— Разбира се.
	— Харесаха ли ви вината, които мисис Райд ви изпрати?
	— Да, благодаря много — отвърна Елизабет, без да посмее да му признае, че след като опита от първата бутилка, спомените за тяхната първа нощ нахлуха в съзнанието й и тя не намери сили да опита от виното втори път. Едва се бе сдържала да не оседлае коня си и да препусне към Рейвънсби!
	— Ела да пийнем по чаша вино и да ми разкажеш за твоя бъдещ дом — предложи Джони с толкова равнодушен и спокоен тон, сякаш бяха най-обикновени приятели, които не са се срещали отдавна.
	— Не трябва — опита се да откаже Елизабет.
	— Защо? Нима има нещо нередно в това?
	Един откровен отговор нямаше да свърши работа и този случай. Джони щеше да се възползва от чувствителността й.
	— Е, може да пийна една чаша вино — уклончиво отвърна Елизабет, защото осъзнаваше, че не иска да се раздели с него.
	Джони бе чувал толкова пъти тези думи. Първият признак на капитулацията. Той се усмихна закачливо, видимо удовлетворен от успеха си.
	— Дадено, само една — съгласи се той и я хвана подръка. — Рейнско или френско вино предпочитате, милели?
	Манроу се появи точно когато Джони бе махнал с ръка към един от слугите, за да поръча още вино за двамата. Архитектът като че ли чувстваше задължение да бди над Елизабет. Само след миг разговорът им стана много по-сериозен и задълбочен, а темата неизменно бе замисленият строеж на новия дом на Елизабет. Манроу нямаше никакво намерение да се оттегли. Беше приел задълженията си да ги съблюдава като някаква досадна гувернантка, която едва ли щеше да се отдели от двойката през цялата вечер. Към полунощ Джони не издържа, поръча още една бутилка и снизходително продължи да следи диалога между Манроу и Елизабет, докато те обсъждаха в детайли целия предстоящ процес на изграждане на постройката. Докато търпеливо ги слушаше, Джони изпи до дъно бутилката червено вино. В края на краищата, бе едва събота и оставаше достатъчно време.
	Когато стана твърде късно, Елизабет си тръгна и Джони съвсем спокойно отбеляза пред своя братовчед:
	— Моите уважения, беше невероятно съобразителен и ме възпря от какви ли не неблагоразумни постъпки!
	— Казах ти, че ще те възпра, преди да си извършил някоя глупост.
	— Тя е великолепна.
	— Имаш предвид, когато е в леглото ти ли?
	— Където и да е — отвърна Джони и поклати глава.
	— Ако бе прекарал повече време заедно с нея, отдавна щеше да знаеш цената й.
	— Избягвах я, защото исках Роби да бъде пуснат на свобода колкото може по-скоро и за да не утежня съдбата му. А ти през това време си имал повече възможности да я опознаеш.
	— Това е, защото не съблазнявам всяка срещната красива жена, нали?
	— Съжалявам, това при мен е нещо като вродена способност…
	— Не вярвам някога да си ограничавал собствените си желания и копнежи.
	Джони погледна за мит братовчед си и едва усмихвайки се, призна:
	— Не и до вчерашния ден.
	— Е, тези три дни ще бъдат доста тягостни — каза Манроу с въздишка.
	Джони вдигна чашата си в знак на поздрав към братовчед си и добави:
	— Но затова пък доста интригуващи, братовчеде. Едва ще дочакам утрото.


	Следващите два дни от сватбените тържества изминаха доста бързо. Джони преследваше Елизабет, а Манроу играеше ролята на негов придружител. Тримата бяха доста объркани и нервни през цялото време. Семейство Греъм организира пикник на открито, разходки с лодки по езерото, импровизирани състезания и танци през цялата нощ. В понеделник следобед бе насрочена самата сватбена церемония.
	Джони се придържаше стриктно към обещанието си да се отнася като джентълмен, но това съвсем не означаваше, че ще се откаже да примами Елизабет в своята стая, и то с нейно собствено съгласие. В края на двата тягостни дни той все пак изгуби цялото си търпение и добрите маниери. Чувстваше се в ужасно настроение.
	Елизабет успяваше да устои на всичките му опити да я съблазни, но не можеше да противоречи на собствените си желания и копнежи. Тя прекара двете нощи в полубудно състояние, като едва сдържаше порива да се отдаде на чувствата си и да изпита огромното блаженство от близостта с Джони Кари.
	През цялото време Манроу считаше за свое неизменно задължение да парира всяка интимност между двамата, като седеше до късно с тях и се опитваше да предпази Елизабет Греъм от самата нея. А също и от опитния си братовчед-съблазнител. До вторник сутринта Манроу се почувства напълно изчерпан и изтощен и тъкмо се бе унесъл в съня си, когато някой грубо го разтърси.
	— Тя си е отишла! — рязко заяви Джони. Напълно облечен, той стоеше до леглото на Манроу и го държеше здраво за рамото, разтърсвайки го безмилостно Едва сдържаше гнева си.
	— Тръгнала си е тази сутрин. Чудя се дали наистина си е въобразявала, че ще ми избяга така лесно.
	При тези думи Джони стисна здраво ръцете си в юмруци. Манроу примига и простена леко от болката в рамото. Джони най-после осъзна, че му причинява болка, и го пусна.
	— Извинявай — каза той и се обърна, след което бързо се приближи до прозореца и огледа пътя. Докато наблюдаваше местността по посока на юг, към Англия, Джони неспокойно барабанеше с пръсти по рамката на прозореца. Само след секунда той се извърна към братовчед си и каза с решителен глас:
	— Ако желаеш, остани, ако искаш, идвай с мен. Не ми пука кой какво ще си помисли…
	— Нищо ново не чувам — язвително заяви Манроу.
	— Просто за малко ще се отклоня от пътя — отсече Джони, сприхав и раздразнителен след няколкото дни ограничения и въздържание. — Този път просто ще ти бягам от каишката, Манроу, и ще я последвам. Не ме гледай така! — И като разроши косата си с гневен жест, Джони погледна към братовчед си с поглед, лишен от всякаква благосклонност и търпение. След трите дни на преструвки и уклончиво поведение силите му се бяха изчерпили напълно. — Благодаря ти за напътствията как да се държа благовъзпитано. Три дни подред се боря с непрестанното желание. Днес е вече четвъртият, довлякохме се дотук след толкова тежка езда. А сега и това мъчение и раздразнение, което надхвърля човешките възможности и издръжливост… Така исках да мога да я целуна, докато танцувахме, да усетя аромата на устните й и сапуна с дъх на детелини, който мисис Райд приготвя… Всичко това непрекъснато ми напомняше за онази вечер в Голдихаус. Докато лежах буден тези три нощи, си представях какво прави тя, как е облечена, дали спи гола, или с нощница, дали няма някой, с когото да споделя леглото си…
	Манроу повдигна сърдито вежди.
	— Добре, добре! — помирително каза Джони, като едновременно с това махна с ръка към него, сякаш за да го успокои. — Нима тогава все така си спи сама? Знаеш ли — внезапно изрече той и се стегна като по команда, — едва не се покачих на дървото близо до нейната спалня, за да я видя. — И като се смръщи, продължи: — Държа се като някакъв влюбен до смърт юноша. И в това състояние, да знаеш, бих нападнал и теб в леглото, ако не беше така космат. Така че не ми остава нищо друго, освен да я настигна и да спя с нея, иначе ще заприличам на някакъв глупак. И ти не можеш да ме спреш!
	— Бих казал, че не си струва и да опитвам да те спра, като те гледам! — призна Манроу, докато все още разтриваше наболяващото го рамо. За него ситуацията бе повече от ясна. Сънливостта му се бе изпарила мигновено и той съзнаваше колко безсмислено е да се противопоставя на братовчед си.
	— Най-после да постигнем съгласие — заяви Джони с тон на победител. — Идваш ли с мен? Или да приготвям коня си и да тръгвам сам? — В гласа му имаше нещо помирително и благосклонно, подобаващо на вроденото благоприличие и добро възпитание на Манроу.
	— Можеш и да не идваш, ако това те обижда — добави бързо той. — Тя избяга по същата причина, поради която аз ще я последвам. Тя самата не може да се пребори с чувствата си, както и аз.
	— А може би грешиш?
	— Тогава не ми остава нищо друго, освен да се уверя дали греша, или не.
	— А ако това ти струва животът?
	Джони нямаше намерение да се впуска в обширни и подробни обяснения за това по какъв начин се бе държала с него Елизабет през тези няколко дни. Той твърде добре познаваше реакцията на жените и чувствата, които умееше да предизвиква в сърцата им. Джони нито за миг не се съмняваше в онова, което тя изпитваше към него. Воините от Редсдейл, разбира се, бяха сериозна пречка, но Джони се съмняваше, че Елизабет би охранявала честта и добродетелността си до такава степен, че да разреши на телохранителите си да го убият.
	— Не виждам нищо чак толкова драматично и страшно в това да я последвам — заяви той. — Тя все пак е доста практична жена.
	— Което означава, че едва ли ще откликне на твоите домогвалия.
	— Ще видим… — леко провлачено отвърна Джони, който чувстваше, че отново е възвърнал самообладанието и нормалното си поведение. Твърде много му бе дошло от такова въздържание и благоразумие през изминалите дни. — Може и да успея да я обладая… преди, разбира се, да е наредила да ме одерат жив.


	Елизабет бе тръгнала твърде рано сутринта, тъй като чувстваше, че няма да може да издържи още един ден толкова близо до Джони Кари и ще се отдаде на собствения си порив да попадне отново в прегръдките му. Беше изнервена до крайност, неспокойна и раздразнителна от непрекъснатата съблазън и изкушение, на които я подлагаше Джони през цялото време от престоя й в Хоуик. Затова тя реши, че единственото й спасение бе да си замине час по-скоро. Другата възможност бе да се хвърли в обятията на Рейвънсби и да преспи с него пред очите на цялата фамилия Греъм, което бе равносилно на това да стане известна в цяла Шотландия като най-похотливата жена.
	Последната си безсънна нощ тя бе прекарала, размишлявайки колко трудно и почти невъзможно е да се намери подходящо място за техните любовни срещи, без това да стане известно на любопитните гости или слугите. Тя бе успяла преодолее огромното си желание да е промъкне незабелязана от останалите в неговата стая само благодарение на това, че не знаеше къде е настанен владетелят на Рейвънсби. Обхвана я паника, когато усети колко силни са чувствата и желанието й да бъде заедно с Джони. Това бе сигнал да се оттегли колкото може по-бързо. Опасяваше се, че чувствата й могат да станат достояние на всички гости в Хоуик.
	В момента, когато очертанията на дома на фамилия Греъм се изгубиха от погледа й, Елизабет усети как уязвимостта й намалява и спокойствието й се възвръща. Тъй като пътят се стесняваше и ставаше по-трудно проходим, Елизабет нареди на лакея да намали скоростта. Едва сега можеше да си отдъхне.
	Най-после бе на свобода. Далеч от Джони Кари, от непреодолимото въздействие на неговата усмивка и очарователните му маниери, далеч от необузданата му чувственост.
	Като си пое дълбоко дъх, Елизабет се наслади на прекрасния летен ден през отворения прозорец на каретата си. Въздухът беше студен, но това сякаш й действаше ободрително. Красивата гледка навън я успокои. Настроението й стана по-ведро. След трите дни вълнения и бушуващи в душата й страсти, Елизабет най-после се възвръщаше към спокойното си обикновено ежедневие.
	Решението й да си тръгне бе най-правилното. Лудият и своенравен Джони Кари като нищо отново щеше да разбие спокойния самотен живот на Елизабет.


	Тъй като познаваха всеки сантиметър от границата, Джони и Манроу препуснаха по кратките пътеки, като стремглаво пришпорваха конете си. Те предполагаха, че лесно ще успеят да догонят каретата. Шотландските пътища, без главните, които водеха към Единбург, Глазгоу и Лондон, бяха доста каменисти и тесни и движението на каретите се затрудняваше и забавяше.
	На няколко мили от границата, там, където пътят минаваше през една малка ферма, построена преди доста години, конниците, които яздеха пред каретата, внезапно дочуха шум от галопиращи коне зад себе си. Те мигновено посегнаха към оръжията си и се ослушаха. От двете страни на тесния път бяха надвиснали високи борове, които го засенчваха и мястото имаше малко затънтен и изолиран вид. Не бе изключена възможността за засада. Мъжете направиха знак на каретата да спре.
	Елизабет учудена се показа през прозореца.
	— Какво има? Някакъв проблем ли?
	— Конниците, милейди — отвърна й нейната прислужница, която бе седнала до лакея. — Дават ни знак да спрем, защото са чули нещо.
	Елизабет се огледа наоколо и след като не забеляза нито обезпокоително, попита:
	— Ти чуваш ли нещо?
	— Още не, лейди Греъм — отвърна лакеят, — но Майкъл със сигурност е чул нещо, иначе едва ли щеше да ми даде знак да спра. По-добре останете в каретата, до да не пострадате, докато се уверим, че няма нищо тревожно.
	Лятното утро бе толкова лъчезарно и ведро, че едва ли предвещаваше някаква опасност. Наоколо се чуваха песните на ранобудните птици. Въздухът бе невероятно свеж, а слънчевите лъчи пробиваха през гъстите клони на дърветата и огряваха разноцветните диви цветя, пръснати по поляните.
	В този момент до всички достигна тропотът от галопиращи коне и телохранителите насочиха своите оръжия, готови да стрелят срещу нападателите.
	Само след секунди се появиха двама ездачи, които стремглаво препускаха в посока към каретата. Тъй като двамата й телохранители държаха на мушка наближаващите конници, Елизабет се подаде от каретата по-скоро от любопитство, без да бъде ни най-малко изплашена. Разбойници не се срещаха рано сутрин в тази част на страната, нито пък бяха толкова смели и дръзки в нападенията си. Тя присви очи и се опита да разучи ездачите. Те все още бяха доста далеч, за да може да ги разпознае. Няколко секунди тя ги наблюдаваше, докато гората ехтеше от тропота на копитата. Точно когато нейните телохранители получиха заповед да стрелят. Елизабет внезапно съзря развяната на вятъра буйна черна коса и разпозна широкоплещестата фигура и наметалото на Джони.
	— Не стреляйте! — незабавно нареди тя.
	Редмънд рязко изви глава към нея в недоумение.
	— Това е Рейвънсби — обясни тя, шокирана от внезапната поява на Джони Кари. — Ще го убиете, ако стреляте!
	— Ще видим какво иска — отвърна Редмънд и разпореди на хората си: — Дръжте го под око.
	— Той не е опасен, Редмънд! — извика Елизабет.
	— Да, миледи — съгласи се Редмънд, но не нареди на хората си да свалят пушките си.
	— Може да те застрелят, преди да се доближиш достатъчно, за да можеш да разговаряш е тях — предупреди го Манроу и посочи вдигнатите към тях оръжия. Двамата преминаха в лек галоп.
	— Без риск не можеш да изпиташ удоволствие от живота — отвърна му Джони и потупа коня си, за да премине в тръс, след което добави: — Не прави никакви резки движения.
	При тези думи той разтвори широко ръцете си в приятелски жест, за да могат телохранителите на Елизабет да се уверят, че не е въоръжен. Беше лъчезарно усмихнат.
	— Спри и кажи какво те води насам — нареди му водачът на групата, охраняваща Елизабет Греъм. Въпреки твърдението на господарката му, той все пак предпочиташе да остане предпазлив докрай.
	— Искам да разменя няколко думи с лейди Греъм — отвърна Джони с равен тон, докато спираше коня си.
	„Не!“ — помисли си първо Елизабет, веднага щом чу думите му… „Господи, бъди милостив към мен!“ — молеше се тя. Трепетно вълнение обхвана цялото й същество. Не можеше да намери сили да откаже, така, както й се струваше, че би трябвало да направи. В следващия миг си спомни, че вече не е онова шестнайсетгодишно момиченце, което не може да взема решения и да има собствено мнение, а е зряла жена, способна да се справи с всякаква сложна житейска ситуация. Дори в случай на изкушение, безумно влюбване или страст. Със сигурност можеше да изслуша няколко думи от Джони Кари, без да изгуби самообладанието си. Нали и бездруго бе успяла да го задържи далече от себе си цели три дни.
	Въпреки че не действаше разумно и предпазливо, Елизабет отвори вратата на каретата и докато слизаше, усети огромното вълнение, което я обхвана.
	Щом съзря, че вратата на каретата се отваря. Джони слезе от коня си и без да обръща внимание на насочените срещу нето пушки, бавно пристъпи напред, водейки коня си за повода. Въпреки подозрителните и враждебни погледи на телохранителите й, които все още не сваляха оръжието, без да се бави нито секунда повече, Джони се насочи към Елизабет с бързи стъпки.
	— Тръгнали сте си доста рано, миледи — каза той, когато се доближи до нея и вежливо се поклони. Докато оглеждаше официалните и добре скроени дрехи и малката шапчица, вързана симетрично под брадичката, той запита: — Да не би да сте се отегчили от празненствата на фамилия Греъм?
	Тонът и учтивото му поведение бяха толкова изискани, сякаш току-що излизаха от сутрешната църковна служба. Джони ни най-малко не се смущаваше от прашите си, потни от продължителната стремглава езда дрехи.
	Тъй като не умееше да прикрива чувствата си под маските на аристократичната вежливост, Елизабет кратко отсече:
	— Не трябваше да ме проследяваш!
	— А ти не трябваше да си тръгваш, без да си кажем довиждане — отвърна й Джони с ангелски поглед.
	— Не знаех, че се изисква да си взема довиждане с теб — отвърна му тя със студен тон, който изцяло съвпадаше с тоновете на роклята и бледозеления цвят на шапката й.
	Видът на мускулестото силно тяло на Джони, изпотено от ездата, но татова пък по-обаятелно, познатият аромат на гърдите му, шотландското наметало в червено-зелени полутонове, всичко това така я развълнува, че изгуби и най-малката възможност да устои на непреодолимия му чар.
	— Липсваше ми — тихо и кратко призна Джони, сякаш току-що не бе получил рязък и категоричен отказ.
	— Съжалявам — промълви едва чуто Елизабет и го погледна в очите. В погледа й личеше невинността и чистотата на чувствата й. Тя не познаваше двуличието на флирта, нито пък общоприетите измамни жестове и мимики на висшето общество. В очите й се четеше неподправено желание и страст.
	— Ела да поговорим — каза Джони с тих глас, — далече от всички тези хора…
	— Не бива.
	— И аз не биваше да съм тук, но ето ме сега пред теб — възрази Джони с почти раздразнен тон. — Затова освободи телохранителите си и ела да се поразходим… — и като погледна бързо към братовчед си, Джони добави: — Манроу ще остане като заложник.
	Разумът сякаш съвсем я напусна. Елизабет изобщо не можеше да прецени как да постъпи. Само след минута тя нареди на пазителите си да приберат пушките, да слязат от конете и да се поразтъпчат.
	— Не съм в опасност — поясни тя. Едновременно с това си мислеше какъв голям риск поема, като се излага на най-голямата опасност — да отдаде отново сърцето си на Джони Кари.


>	ГЛАВА ТРИНАДЕСЕТА

	Те вървяха надолу по пътя и си говореха за сватбата, времето и за всякакви други безобидни неща, без да засягат причините, заради които пожелаха да изостанат сами. Няколко минути по-късно с леко движение на ръката Джони посочи една утъпкана пътека през тревата.
	— Ако тръгнем по тази пътека, направена от елените, ще стигнем скоро до малка поляна. Попаднахме с Манроу на нея, когато яздехме насам — каза той, като че ли някой искаше неговите обяснения, или пък думите въобще имаха някакво значение. — Там никой няма да ни притеснява.
	Фразата бе дръзка. Джони дори не прикри намека си. Той обаче й оставяше възможност за избор.
	— Колко далече е това място — попита тя, като се стремеше да избегне въпросите, които напираха в съзнанието й.
	— Не е далече — усмихна се леко той. — Твоята охрана ще те чуе, ако решиш да я извикаш.
	— Ти смяташ ли да се държиш неразумно? — запита Елизабет с усмивка.
	— И дума да не става.
	— В такъв случай — заяви тя, като се промъкваше край него по пътеката, — аз няма от какво да се боя.
	Те стигнаха до тихата зелена поляна, обградена от млада папрат, а на места, където елените бяха лежали, меката трева се бе слегнала. Високите борове се извисяваха над главите им. Двамата стояха съвсем близо едни срещу друг, без да могат да намерят нужните думи, с които да сложат край на настъпилото неловко мълчание.
	— Колко странно е всичко това — проговори най-накрая Джони. Гласът му бе приглушен и дрезгав.
	— Имаш предвид, че обикновено жените никога не ти отказват? — тя видя как за миг на лицето му се появи усмивка, която бързо изчезна.
	— Не мисля така.
	„Маниерите му са безпогрешни — помисли си тя. — Дори усмивката си успява да контролира.“ После добави на глас:
	— Ти ли не мислиш така?
	Мисълта, че и тя ще остане просто една от множеството любовници на Джони, събуди негодуванието й. Той усети гневните нотки в гласа й и за момент се усъмни в достойнствата на честността. Но след дните, прекарани в Хоуик, където трябваше да се държи като придворен кавалер, той бе уморен от фалша и отговори просто:
	— В крайна сметка е така… Те не ми отказват.
	— А! — възкликна тя с радостта на котка, която е заловила мишка. — Излиза, че те всички падат в скута ти, така ли?
	Джони не отговори, нямаше никакво желание да се кара с нея в този момент. Вместо това изрече много бавно, сякаш думите, които излизаха от устата му, бяха трудни не само за произнасяне, но и за разбиране:
	— Аз често мисля за теб, дори когато трябва да мисля за съвсем други неща — тялото му леко потръпна при тези думи, като че ли се противопоставяше на казаното. — Дискусиите ни в парламента приближават критично Шотландия до ръба на войната — продължи той с внимателно подбран тон. — Аз обаче в този важен за моята страна момент прекарвам повечето от времето на заседанията в мисли за теб. Не трябваше да идвам в Хоуик. Докато аз съм тук и се правя на кавалер пред теб, Туидейл прилежно ухажва с парите си членовете на Отечествената партия.
	Елизабет се отдръпна от него. Той я проследи с поглед, но не я последва. Леко разгневен от неотразимото й излъчване, което го караше все повече да я желае, Джони остана на разстояние от нея. Сърцето му обаче ускори ударите си, докато я наблюдаваше как сяда върху едно повалено дърво. Тя нямаше намерение да бяга, нито да вика за помощ или да му оказва някаква съпротива. Това трябваше да го накара да се чувства по-въодушевен.
	Като погледна към него, Елизабет заговори с толкова тих глас, че Джони се напрегна, за да може да я чуе:
	— Ти разстрои мислите ми, сънищата ми, целия ми живот… — шепнеше тя — … откакто си заминах от Голдихаус… — Ръцете й, свити в скута и стиснати в юмруци, изразяваха безпомощен гняв. — Не искам всичко това да започне отново — призна тя.
	— И затова избяга.
	— Да.
	— А аз дойдох до Хоуик само заради теб.
	— Нима поводът не е бил сватбата? — запита Елизабет, явно поласкана от неговото признание.
	Джони сви рамене и поклати глава.
	— По принцип избягвам такива церемонии.
	— Разбирам.
	Настъпи мълчание.
	Беше дошъл, за да я види, мислеше си Елизабет, щастлива от мисълта, че гордият и арогантен владетел на Рейвънсби бе пристигнал в Хоуик заради нея, пренебрегвайки нуждите на партията и родината си. Джони си позволил да загърби трезвия разум и патриотичния дълг, което личеше и от потиснатото и мрачно настроение, в което бе изпаднал. Освен това Елизабет подозираше, че Манроу допълнително му е наложил някакво ограничение под формата на споразумение между двамата.
	— Манроу все още ли те притиска? — попита тя, силно развълнувана от това, че и двамата изпитват едни и същи чувства. Самата Елизабет едва сдържаше собствените си пориви. — Да не би да сте се хванали на някакъв облог? — усмихната попита тя.
	— Не — отвърна той, усетил колко неловко е положението му, след като бе разкрил чувствата си пред жената, която извънредно много го привличаше. В този момент странно защо, той си въобразяваше, че самоотрицанието би запазило свободата му.
	— Седни до мен — подкани го Елизабет и потупа леко кората на дървения ствол, на който се бе облегнала, гласът й звучеше успокоително и нежно, сякаш се опитваше да привлече малко дете, което упорито отказваше и се подчини.
	Джони си помисли, че трябва да избяга. Не трябваше да язди след нея, не трябваше да стига дотам, да препуска стремглаво след някаква си жена. Особено след дъщерята на неговия най-голям враг. Харолд Годфри.
	— Страх ли те е от мен? — попита Елизабет, която най-после бе успяла да преодолее собствения си страх, и дори изпита някакво непознато чувство на задоволство заради силата и влиянието, които усети, че има над Джони Кари. Чувството, което преобладаваше в този миг, бе някакво необяснимо огромно щастие, което бе далеч от всякакъв разум и добродетелност. Настъпваше коренна промяна в съдбата на тази жена, която никога досега не се бе поддавала на някакви необмислени или чисто емоционални подтици и целия си живот бе прекарала извънредно предпазливо и мъдро.
	— Не се страхувам от никого и от нищо — отвърна Джони с дълбок и уверен тон.
	— Странно, а аз не мислех така — отвърна Елизабет, въпреки че от целия му вид се излъчваше сила, смелост и самоувереност. Тя си мислеше, че има нещо твърде греховно и скандално в поведението му. Джони приличаше на мрачен, арогантен и мъжествен покорител на женските сърца.
	— Моите телохранители ще чакат дълго — подхвърли предизвикателно Елизабет, като се надяваше това да го подтикне към действие.
	И когато Джони действително пристъпи към нея, тя се усмихна изкусително, но непресторено и искрено, по женски.
	— Ти ме радваш истински, Джони — каза тя почти шепнешком, докато наблюдаваше как той бавно са приближава към нея.
	— А ти направо ме подлудяваш — призна той, загледан в прашните си ботуши.
	— Нима това не ти допада?
	— Никак не ми допада — рязко отвърна Джони с тон, в който се усещаше негодувание и раздразнение.
	— Не мислиш ли, че е по-добре да си тръгна? — попита той, без да я погледне. И когато повдигна сините си очи, Елизабет долови нещо крайно цинично в погледа му. — Разбира се, че не ти се иска, нали? — попита той.
	Тя знаеше, че точно това би му отговорила, но вместо това го попита:
	— Защо в Хоуик беше по-различен?
	Настроението му бе неузнаваемо. Джони съзнателно потискаше своя чар и обаяние.
	— Защото театърът, който разиграхме в Хоуик, си има своите правила и закони — отвърна той, изненадан от собствената си откровеност. Никога преди не му се бе случвало да бъде толкова открит и прям с жена. Но Елизабет Греъм съвсем не беше като останалите жени. Ето защо и Джони Кари бе тук в този момент, раздразнен и недоволен от себе си, крайно възбуден и смаян от това, че сам не знае как да се справи с тази ситуация и чувствата, които бушуваха в душата му.
	— А сега всичко това не е вече театър?
	Джони погледна смръщено изпод гъстите си мигли и се зачуди дали наистина и това сега не бе спектакъл чувствата им. След минута размишление той отвърна.
	— Не мисля.
	— Нима предпочиташ играта? — запита Елизабет, за която не останаха скрити смесените му чувства.
	— Да, предпочитам я.
	— Ами… тогава… — промърмори Елизабет, като сведе поглед надолу, свивайки ръце безпомощно, и се вторачи в обувките си. — Всичко това е доста нелепо — каза тя и в гласа й прозвуча нотка на оживление. — Защото никога преди не ми се е налагало да изкушавам някой мъж — при тези откровени думи на лицето й се изписа невинна очарователна усмивка. — Ще ми помогнеш ли? Ако нямаш нищо против, разбира се — допълни тя свенливо.
	Лицето на Джони се озари от доволна усмивка.
	— Твърде изобретателна актриса се оказа, лейди Греъм — той я погледна в очите, за да улови неподправения й чувствен поглед. Сините му очи отново си бяха възвърнали топлината и очарованието. — Сега, като размислих, скъпа Бетси, смятам, че няма да имам нищо против — след което побърза да уточни: — Всъщност, трябва да съм истински глупак да ти откажа.
	— Благодаря, милорд! Без вашата помощ едва ли да се справя със сериозната задача да ви възбудя! — отвърна тя с театрално възклицание и с глас, пародиращ благодарност.
	Джони се разсмя сърдечно.
	— Не би трябвало да се тревожиш за способностите си — увери я той. — Чувствам се възбуден още от мига, в който напуснах Единбург, за да дойда и да те видя.
	— Колко прекрасно от твоя страна — продължи Елизабет със същия закачлив и изкусителен тон.
	— Е, това е така, защото ти го намираш прекрасно, котенце! — провлачено заяви Джони.
	— Какво се очаква от мен по-нататък? — попита тя с тръпнещ от вълнение и нетърпение глас.
	Джони усети как желанието го завладява все по-силно и внимателно огледа поляната наоколо за някое удобно място, където могат да се любят спокойно.
	— Предупреждавам те — каза той. — Няма да ти отнеме доста време, за да ме съблазниш след такова въздържание през последните три дни. Мисля, че и ти самата нямаш нищо против да го направим на тревата. Е, леглото ми в стаята в Хоуик със сигурност щеше да е по-меко, но…
	— Но тогава всички в Хоуик щяха да разберат!
	— Нима това има значение сега? — запита Джони с искрено учудване в гласа.
	— Никога не можем да избегнем скандалите и слуховете — каза спокойно Елизабет, като в същото време си мислеше, че е готова на всичко и че може да понесе всякакви несгоди, само и само да усети неговото тяло до своето.
	Същото изпитваше и Джони в този момент. Какво щеше да си помисли обществото и дали щеше да заклейми тяхното поведение, изобщо не го вълнуваше. Той стана рязко и като й подаде ръка каза:
	— По дяволите, Хоуик и всички останали! Мога да ти предложа тази поляна и нищо повече. Нали нямаш нищо против?
	Елизабет се усмихна.
	— Докато съм в прегръдката ти, милорд, за мен няма нищо по-важно! Да се надяваме, че тревата няма да остави петна по дрехите ми.
	Джони замълча, загледан в малката й нежна ръка.
	— Ти си забележителна, мила Елизабет! — каза той, като си мислеше, че нито една жена в живота му досега не беше толкова искрена и непринудена във всичко.
	— Толкова си искрен, милорд! — закачливо подметна тя.
	Пръстите му се свиха около нежната й ръка с леко властнически жест, но просто и естествено, сякаш искаше завинаги да запази тази одухотворена, искрена и очарователна жена, която го изненадваше и омайваше все повече с всеки изминат ден.
	— Твоята искреност и откровеност наистина силно ме вълнуват — призна Джони. — Но сега искам да те предупредя, че доста време съм копнял да те имам и не мога да ти обещая финес и безкрайни нежности!
	При тези думи Джони я пусна и Елизабет ясно видя как двете му ръце трепереха.
	— Ето, виждаш ли? — каза той.
	— Аз самата също треперя от вълнение и мога да те нападна всеки миг — призна тя, като повдигна леко лицето си към Джони, за да я целуне. — Аз пък чаках цели четири месеца, след като си заминах от Голдихаус.
	Джони усети как го обзема неописуемо вълнение. Самият факт, че Елизабет бе признала пред него своя обет за безбрачие, още повече го възбуждаше, сякаш единствен можеше да й достави върховното удоволствие от любовта. Той се приближи светкавично до Елизабет и постави ръце на раменете й. Придърпа я рязко към себе си и прокара ръцете си по гърба й. Когато телата им се допряха, Джони не се сдържа и леко простена от удоволствие. Наведе се към лицето й и когато устните им се сляха, той бавно и нежно отвори устата й и проникна в нея.
	Елизабет обхвана главата му с ръце и нежно го погали, като се изправи на пръсти, за да се доближи максимално до него.
	— Побързай, Джони, моля те!… — прошепна Елизабет в ухото му, явно изгубила всякакво търпение.
	Нямаше нужда някой да му напомня, че трябва да побърза. Самият той изгаряше от нетърпение да я люби колкото може по-бързо. Бе чакал извънредно дълго този момент.
	— Трябва да съблечеш роклята си — каза разтреперан той, като едва се сдържаше сам да не я разсъблече. Вместо това потърси нежната извивка на врата й и добави: — Само за да не се изцапа от тревата. — Той затвори очи и положи гигантски усилия да удържи напиращия отвътре екстаз на тялото. Като едва успяваше да се съсредоточи, Джони леко свали шапката на Елизабет и посегна да разкопчее копчетата на роклята й.
	Елизабет отблъсна нежно ръцете му.
	— Не мога да чакам! Моля те… — леко навлажнените й очи издаваха неприкритото бушуващо желание.
	Спомняйки си преждевременната й реакция от онази вечер, Джони за секунди сне наметалото си и го простря на меката трева, след което бързо освободи катарамата си, прегърна я нежно и тихо прошепна в ухото й:
	— Почакай още мъничко, заради мен…
	Само след миг той й помогна да легне върху импровизираното легло и нежно и внимателно, с жеста на опитен човек, повдигна диплите на полата и фустата й.
	— Побързай — тихо прошепна Елизабет, като усети как пръстите му леко погалиха бедрата й.
	— Сега, ей сега… — мълвеше в отговор Джони Кари и бързо разкопчаваше панталоните си.
	— За Бога, Джони! — възкликна Елизабет и затвори очите си, докато тялото й се разтърсваше от сладката мъка на очакването. Тя протегна ръце, за да го прегърне.
	Джони бързо и нехайно разкопча последното си копче и, както си беше с ботуши и полусвлечени бричове, се отпусна върху нея и потъна дълбоко в тялото й. Елизабет извика леко от вълнение, преизпълнена от радост и щастие. Ръцете й се вкопчиха в мускулестото му тяло. Когато Джони се притисна още по-силно в нея, дъхът му почти спря от вълнение. Тя беше нещо невероятно, нещо превъзходно, несравнимо с миналия път… бе съвършена, толкова всеотдайна и жертвоготовна.
	Като го галеше страстно с ръцете си, тя му напомни за своето четиримесечно въздържание и Джони започна да се движи нагоре и надолу още по-енергично, като се подпираше на ботушите си, за да възстанови равновесието си.
	Точно това бе очаквала толкова време, мислеше си Елизабет, докато мъркаше от блаженство. Точно неговото тяло и бе липсвало, както и онова чудесно чувство на взаимно удовлетворение. Бе чакала с огромно нетърпение да усети как атлетичното му тяло я покрива и в кръвта й се разлива неповторимото чувство на благоговейно щастие и задоволство. Искаше й се този миг никога да не свършва. Елизабет се усмихна, когато осъзна собствените си мисли. Тя знаеше, че след това дълго лишение удовлетворението щеше да настъпи всеки момент, но едва ли щеше да бъде онова, което тя можеше и искаше да изпита в ръцете на Джони Кари.
	Сърцето й биеше с бясна скорост. Ръцете й се спуснала надолу по гърба му и тя прилепна към него, сякаш да се слее с ритъма на неговите движения, като сама у подсказа какво точно й е нужно. Джони се притисна силно и поривисто към нея, като усети как ръцете й се впиват в тялото му, сякаш той бе единственият възложен източник на човешко щастие. Докато цялото тяло на Елизабет трепереше под него, той усети как целият се отпуска, обладан от буйно, необуздано, експлозивно и всеобхващащо чувство на любов и удовлетворение.
	Само след миг двамата лежаха отпуснати върху тревата, задъхани като плувци, които току-що са се спасили от удавяне.
	— Не съм свикнал… така… — едва-едва промълви Джони.
	Признанието му бе спонтанно, съвсем откровено и искрено. Бе стигнал до кулминацията толкова бързо и неочаквано и се чувстваше така изчерпан, но щастлив — нещо, което никога досега не бе изпитвал, нещо крайно необичайно за изтънчения, извънредно ласкав и чувствен владетел на Рейвънсби.
	— На мен също никога не ми се е случвало подобно нещо… — призна тихо Елизабет.
	Джони се усмихна и я погледна с чувство на победител, макар и сам да не знаеше каква битка точно бе спечелил. Светлите й коси падаха свободно върху наметалото му в червено-зелени полутонове. Искрящите й зелени очи го гледаха с неописуем възторг. „Тя е просто великолепна“ — мислеше си в този момент Джони. Никога досега Елизабет не бе изпитвала невероятното чудо, наречено наслада и взаимност, и дори нещо повече — смесицата от изгаряща страст и невероятна, несравнима радост.
	— Как съм могла… да се омъжа за този човек? — прошепна тя, шокирана от това, което току-що бе осъзнала.
	Женитбата и за Хотчейн и се стори истинско кощунство, въпреки че Елизабет пределно добре познаваше практиката да се търгува с млади жени в името на забогатяване на семейството. Но тя също така добре знаеше и цената си. Твърде високо стоеше тя, за да бъде просто така продадена на старец като Хотчейн, известен със злобния си нрав.
	„Ех, ако тогава те познавах — мислеше си Елизабет, по-скоро бих се самоубила, вместо да се отдам в ръцете на Хотчейн.“
	— Никога не съм допускала, че мога да имам право на избор — каза тя, внезапно озарена от своето откритие.
	Джони се намръщи, без да разбира за какво точно говори Елизабет.
	Тя леко повдигна ръката си и нежно докосна намръщеното му чело.
	— Сега осъзнавам, че не е трябвало… По-добре да бях останала да бера ряпа или да си бях измолила някаква работа в селското училище — гласът на Елизабет ликуваше. — И ето, че сега те срещнах — при тези думи тя не сдържа порива си да то целуне и призна: — Радвам се, че реши да ме проследиш. Не е редно да ти казвам, но… не мога да скрия, че откакто напуснах Голдихаус, мисля и копнея само за теб. Никога преди не съм се чувствана така с друг мъж — да тръпна от нетърпение да се любя…
	Думите й се изливаха в поток от жизнерадост. Чувстваше се невероятно разкрепостена след толкова месеци копнежи по Джони.
	— Да си призная, по едно време дори ми хрумна да изкуша един от телохранителите си да преспи с мен, за да мога поне да си изясня дали причината е в теб, или е някакъв необясним импулс, или пък нещо в теб, твоите… — Елизабет замълча за миг и се изчерви от притеснение, пое си въздух и набързо изтърси: — … твоите невероятни мъжки способности!
	Джони отвърна на нейното притеснение с неотразимата си чаровна усмивка.
	— Но въпреки това не го сторих — бързо добави Елизабет. — Не спах с телохранителя си, нито с Джордж Болдуин, който непрекъснато ме ухажва и моли поне за целувка…
	— Джордж Болдуин? — прекъсна я с изненада Джони, сякаш името го бе заинтересувало.
	— Един мой съсед, който е много добър и любезен…
	— Любезен?! — едва не изсъска Джони.
	— Ти да не би да ревнуваш? Изненадана съм. Но той само един добряк. Симпатичен помощник на енорийския свещеник.
	— Нима е помощник на енорийския свещеник? — попита Джони, без да скрива нотката на облекчение в гласа си.
	— Е, не е…
	— Тогава какъв е?
	— Той не е като теб, скъпи — откровено и чистосърдечно отвърна Елизабет. — Нито един друг мъж сред познатите ми не е като теб. Аз наистина не би следвало да ти признавам това, но дори и новак в любовната игра като мен може да разбере що за човек си. Страстно те желая още от мига, в който те видях. Никой от най-смелите ми телохранители не може да се мери с теб. Дори в леглото нямаш равен.
	Джони установи, че точно нейният неподправен наивитет и искреност най-много го примамват и съблазняват. Самото разкритие, че е запазила страстта и копнежите си само за него, го заинтригува и поласка.
	Вълнението му прерасна в нова възбуда. Всичко, което се случваше между тях, бе невероятно и неповторимо.
	— Чудех се дали… след като и без това си яздил толкова време подир мен… — при тези думи Елизабет примига от вълнение, но като осъзна наново възпламенителната му възбуда, допълни: — За да бъдеш с мен… Чудех се дали този интерес към мен е нещо истинско или…
	Джони се усмихна и тихо отвърна:
	— Ненаситно дете!
	— След такова въздържание това е напълно разбираемо! — възрази Елизабет, чийто глас бе станал малко по-плътен след онова, което двамата току-що бяха изпитали.
	Нейните разбирания за въздържание стъписваха Джони, който всъщност бе един доста разхайтен мъж свикнал да притежава всяка жена в живота си. Той нито за миг не се усъмни в това, какво точно му намеква ще Елизабет.
	— Ще можем ли да го направим този път, без да бързаме толкова? — попита той с лъчезарна усмивка.
	— Имам на разположение пял ден — отвърна тихо и провлачено Елизабет, като предизвикателно премести бедрата си към него.
	Цялото тяло на Джони изтръпна. Достатъчно му бе само да я погледне, за да изпита мигновено желание и възбуда.
	— В такъв случай — започна той с усмивка, — ще се постарая този път да изпитаме и някои други удоволствия. Например като начало да поразсъблечем някои от дрехите си, за да мога да усетя тялото ти… — Джони леко докосна вълничките на дантелената яка и бузата на Елизабет.
	— Ами… това ще ми хареса.
	— И на мен ще ми хареса, но само с теб.
	— Добре. Нали не постъпих извънредно прибързано?
	Джони поклати отрицателно глава.
	— Значи мога да те атакувам безнаказано? — запита Елизабет с тон на дете, готово да се закача и да играе с удоволствие новата игра.
	С безгрижието на опитен в любовните авантюри мъж, Джони отвърна жизнерадостно:
	— Ти специално винаги можеш да ме атакуваш безнаказано!
	_Винаги._ Елизабет изпита невероятно задоволство, въпреки че много добре знаеше колко абсурдно е да се свързва понятието постоянство с мъж като Рейвънсби Тя отново размърда бедрата си и усети как удоволствието от допира на телата им все повече нараства.
	Ръцете на Джони умело обхванаха таза й и той изведнъж се оказа отново върху нея.
	— Нима не разбираш — прошепна тихо Джони и отмести краката й още по-встрани, за да заеме по-удобна позиция. — Този път няма да бъде, както ти искаш. Защо все действаш самостоятелно?
	— Но аз винаги съм предпочитала да действам самостоятелно и както аз желая — възпротиви се шеговито Елизабет, като в същото време започна да се движи по-енергично, в съответствие с ритъма на Джони. Чувството, което постепенно завладяваше цялото й същество, бе възхитително. Тя се усмихна кокетно, доволна от новооткрития си чар и обаяние, с които въздействаше на Джони.
	— И въпреки всичко, този път ще е по-различно — каза и той и се усмихна с ясното съзнание на мъж, който умее да овладява всяка ситуация. — Ако не бях решил, че имам на разположение цял ден да те любя, мисля че щях да съм още по-податлив на изкушения при вида на прелестното ти тяло.
	— Ами ако ти се разсърдя и се нацупя? — попита Елизабет с мелодраматичен тон.
	Джони се подсмихна.
	— А аз няма да се трогна — заяви той, като си представи колко нацупени лица на жени бе видял през живота си. Естествено бе да остане безразличен към подобна реакция.
	— Ти си много лош — намусено му отвърна Елизабет.
	— Не си права — нежно възрази Джони. — Тъкмо се заех да ти покажа колко добър мога да бъда. Позволи ми! — и като притисна леко краката й встрани, Джони добави: — Обещавам ти, че търпението и въздържанието ти ще бъдат възнаградени.
	Елизабет постепенно се поддаде на обаянието му. Лицето й все още бе намусено, но не и сърдито.
	— Виж какво ще направим сега, скъпа — каза Джони седна на подгънатите си крака, все още облечен и обут в ботушите си. — Нещо като малък урок по подчинение.
	В този миг Елизабет замахна разгневено към него, като сви ръката си в юмрук. Джони се наведе толкова бързо и така ловко избегна удара, че тя си почуди колко ли често му се е налагало да реагира но този начин.
	— Можех да наредя да те разкъсат жив — каза тя и седна на простряното върху земята наметало, като все още стискаше ръцете си в юмруци, а погледът й да го изпепели.
	Джони се намести на тревата встрани, на безопасно разстояние, и я погледна така, сякаш положението безкрайно много го забавляваше.
	— Внимавай, защото може и да не съм така добър към теб.
	— Мразя, когато мъжете ми се налагат и ме контролират — призна Елизабет чистосърдечно и това бе самата истина, защото действително се бе наситила на насилието, упражнявано над нея.
	Джони изведнъж я загледа твърде сериозно, а в гласа му нямаше и помен от шеговитост или закачка.
	— Аз само те подразних.
	Елизабет го изгледа подозрително и призна:
	— Нямам намерение да се подчинявам нито на теб, нито на който и да е мъж.
	— Най-малко очаквам това от теб — отвърна й Джони, който наистина предпочиташе буйните и решителни жени, а женското подчинение за него винаги бе само игра на предизвикателства.
	Докато Елизабет се чудеше дали да му повярва, или да се поддаде на чувствата и афекта си, Джони заговори внимателно и нежно:
	— Ти ще определяш правилата.
	— Може би… аз малко избухнах, но… — Отстъпчивостта и нежността на Джони Кари й напомниха, че мъжете на този свят са съвсем различни.
	— Напълно те разбирам — отвърна й той. — Аз самият буквално изринах Манроу от леглото му тази сутрин; и то твърде рано.
	— Толкова си добър.
	В очите на Джони заигра палаво огънче и той промълви с усмивка:
	— Доста яздихме, докато успеем да ви настигнем.
	— Да не би да вземам всичко твърде насериозно? — попита Елизабет.
	Джони сви рамене и отвърна с типичното за него чувство за хумор и склонност към двойственост:
	— Войната е нещо сериозно, националната чест — о. Гладът и смъртта на хората — това са сериозни неща…
	И като поклати глава, той добави:
	— А това между нас не може да бъде така сериозно.
	Настъпи мълчание, нарушавано единствено от песента на птиците. Извисяващите се наоколо борове придаваха спокойствие и тържественост на обстановката, като сякаш ги отделяха от останалия шумен и суетен свят. Те бяха само двамата, сами, обгърнати от тръпнеща страст…
	Джони не можеше да си позволи да бъде настойчив и нетърпелив. Досега не бе постъпвал така с нито една жена. Но това, че я желаеше, бе повече от ясно. Само след миг Елизабет протегна ръка, усмихна се и каза:
	— Ела, вземи ме и ме направи отново щастлива!
	Джони се премести върху наметалото също толкова бързо и ловко, както се бе оттеглил. Тя долови аромата на одеколона му. Когато заговори, гласът му бе нежно закачлив и леко ироничен:
	— Сега, когато избегнахме опасността от подводни камъни…
	— И то с лекота — подхвърли Елизабет, обзета отново от ново ефирно чувство на облекчение и предчувствие за наслада.
	— Това е моя заслуга и умение, мадам. Можете да питате когото искате — поясни Джони.
	— Зная добре кои са твоите умения. Рейвънсби — отвърна му Елизабет и го изгледа продължително.
	— Ами, тогава… това е доста добре — измърмори той и продължи да я гледа все така закачливо. Имате ли нещо против, ако ви поразсъблека, лейди Греъм? Зная, че пред нас е целия ден, но все пак…
	Елизабет бе кръстосала крака, а роклята и бе пищно пилена около нея. Русите й коси блестяха, огрени от слънчевата светлина. Страните й леко се изчервиха и тя отвърна с въпрос:
	— Сигурно би било много глупаво, ако сега кажа „не“, нали?
	Джони само се усмихна и кимна леко с глава.
	— Колко си арогантен!
	— Напротив, аз съм само мъж, който те преследва от ранни зори! Едва ли мога да бъда наречен арогантен след всичко това.
	— Поне си очарователен, когато казваш истината.
	— О, аз притежавам още няколко вродени очарования и съм нетърпелив да ти ги покажа…
	— Безспорно си придобил и култивирал въпросните си очарования, в будоарите на немалкото жени в живота си.
	— Напротив, става дума за качества, които съм придобил и възпитал само докато си мислех да теб — тихо и кротко отвърна Джони.
	— Лъжец!
	— Предпочитам определението „дипломатичен“.
	Елизабет го изгледа любопитно, като преднамерено спря поглед върху разкопчаните му бричове.
	— Аз пък предпочитам да усетя с цялото си тяло това прекрасно нещо…
	Джони погледна надолу и каза:
	— Добре тогава… ще трябва да се погрижа да получиш онова, което пожела.
	Както се очакваше, разсъбличането съвсем не беше нещо, което можеше да се извърши бързо. Всяка отделна дреха трябваше да се разкопчее, развърже и внимателно да се съблече. Двамата си помагаха взаимно. Смееха се, закачаха се, галеха се и се целуваха. Малко преди телата им да се слеят отново, Елизабет Греъм разбра, че насладата й щеше да бъде далеч по-голяма.
	— Ти си великолепен — заяви тя С глас, който издаваше видимото й удоволствие.
	Притиснала се до него, тя изпитваше истинска наслада от допира на тялото му. Джони леко я прихвана, като й помогна да го обгърне.
	— Ние и двамата сме великолепни, когато сме заедно.
	Опитът му го бе научил, че удовлетворението винаги зависи и от двамата. Кожата му, малко по-тъмна от тази на Елизабет, искреше в бронзови отблясъци на слънчевата светлина. Контрастът между неговото обрулено калено от ветровете тяло и нежната фигура на Елизабет, бе зашеметяващ. Протягайки леко ръка към тревата около импровизираното им легло, Джони откъсна една маргаритка и я постави зад ухото на Елизабет.
	— Честит двадесет и девети юли, Елизабет Греъм! — каза той и се усмихна щастливо, докато си мислеше, че може да прекара неимоверно дълго време в това райско кътче, наслаждавайки се на любовта с Елизабет.
	Тя се наведе към тревата, като Джони леко я придържаше с ръка, и също откъсна една маргаритка. Когато поставяше зад ухото му и отместваше нежно черните му къдрици назад, тя призна:
	— Ти ме правиш радостна и щастлива, Джони Кари!
	Задоволство не беше точната дума, която можеше да предаде истинските чувства на Елизабет. С този мъж тя за пръв път бе усетила истинските измерения на удоволствието от секса и това ново, непознато чувство силно опияняваше.
	— Трябва да украсяваш по-често косата си с маргаритки — каза Елизабет и си помисли, че така са изглежда изкусителите от митологията — красиви и привлекателни, голите им тела са били украсявани с много диви цветя.
	— Заради теб бих го сторил — призна Джони и думите му прозвучаха наистина искрено. И двамата тръпнеха от нетърпение и възбуда. Твърде дълго бе продължила любовната увертюра. Те горяха от желание по-скоро да изживеят върховното удоволствие от любовта. Копки пот се стичаха по слепоочията на Джони.
	— Много си горещ — прошепна тя, като докосваше челото му и с върха на езика си улавяше капчиците пот. Соленият им вкус я влудяваше. В този момент тя имаше чувството, че Джони й принадлежи изцяло.
	— Това може да е краят на зимата — шепнеше той с глава заровена в косите й, вдъхвайки техния сладък аромат, — а аз дори не го забелязвам. — Възбудата му продължаваше, така бе винаги, когато беше с Елизабет Греъм. Изглежда, неговото неутолимо влечение към нея бе плод на някаква лудост.
	Тя го целуна отново, докосна устните му и прошепна с неравен глас:
	— Ще имаш ли нещо против… Ненаситна съм… Изгарям…
	— Какво да имам против — промърмори сподавено той.
	— Желая те отново.
	— Отново? — дрезгавият му шепот бе задавен от целувка.
	— Съжалявам — тя дишаше тежко, езикът се провря под долната му устна. — Мислиш ли, че ще можеш да направиш нещо?
	— Възможно е…
	— Ох, ще те възнаградя…
	— Ето сега, мила моя.
	— Хайде, моля те.
	Той можеше да й даде това, което тя искаше. Контролираше се, но само привидно, тъй като и той изгаряше от желание.
	— Сега — разпореди се тя, прокара ръка през гъстата му коса и се наведе напред, като захапа долната му устна.
	Неспокоен и развълнуван, несвикнал жени да му дават нареждания, той поклати отрицателно глава. Тя го ухапа.
	Секунда по-късно на мястото на шока от нейните действия дойде изгарящият инстинкт. Взривяващ импулс премина по цялото му тяло, сякаш някаква спирачка неочаквано се бе освободила. Може би причината това беше голото й тяло или пък вкусът на кръв в устата му, но нямаше време да се замисля какво го подтикна към действие. Рязко я прекатури по гръб и се озова върху нея.
	— Искаш да го направим сега, така ли? — питаше я той разгорещено.
	Стиснал бедрата й в големите си ръце, той проникна в нея с ритмичните движения на мускулестото си тяло.
	— Така добре ли е? — шепнеше той в лицето й в отговор на нейните стонове. — Или така… или пък така?! — Думите му бяха откъслечни и задавени от страстта.
	Силно възбудена и изгаряща от желание, Елизабет най-после можеше да се наслади на мъжествеността на този, за когото бе жадувала четири дълги месеца.
	Джони се бе отдал изцяло на любовното удоволствие, без да се замисля за собствената си мъжка сила. Мощните му тласъци я местеха и тя леко се изплъзваше, което го караше да я придърпва обратно към себе си. Ръцете му здраво стискаха бедрата й, а в ушите му отекваше ехото от нейните страстни викове. Имаше нещо животинско в любовта им, толкова силно бе удоволствието.
	Мощното му изригване съвпадна с нейния пронизваш вик на задоволство. Лудата им страст бе временно уталожена.
	Джони лежеше утихнал върху нея, с глава, опряна на тревата до нейното рамо. Дишаше едва-едва, като балансираше тежестта си върху лактите и коленете си. Чудеше се дали някога ще може да преодолее безумното си влечение към Елизабет Греъм.
	— Хайде… ела с мен… в Трий Кингс — запъхтяно изрече тя в ухото му.
	Джони се претърколи от нея, сякаш нейната покана криеше смъртна заплаха, и се отпусна на студената трева, като остана да лежи със затворени очи и ръце, кръстосани под главата му. Измина секунда, после още няколко.
	— Да — съгласи се той накрая.
	По-късно, когато неговият разсъдък се бе избистрил от любовния делириум и бе възвърнал способността си да гледа практично на нещата, той си спомни къде се намират, отвори очи и добави:
	— В Трий Кингс поне ще можем да се любим върху легло. Направо не чувствам коленете си.
	— Виждам, че не си привикнал много към селския живот.
	— Както и към това, да устоявам на изкушенията, драга ми Бетси. Предполагам, че трябва да е от тукашния въздух.
	— Или пък от моя неотразим чар — отбеляза закачливо Елизабет.
	Подмамен от перспективата за меко легло, забравил всякаква предпазливост, Джони откри едно поточе наблизо и двамата се измиха. След това той бързо навлече дрехите си и помогна на Елизабет в обличането. Върза панделките на фустата й, стегна корсета й, закопча всички кончета на горната й дреха и накрая й помогна да закрепи шалчето си, така че да прикрие част от деколтето си. Всичко това Джони извърши със завидна вещина, която би трябвало да напомни на Елизабет колко обигран е той в тази област, но тя бе прекалено омагьосана от любовта си, за да обръща внимание на такива неща. Джони стигна дотам, че дори и се извини че няма в себе си гребен.
	— Признавам, че гребените не бяха първото нещо, за което си мислех, когато те поканих на разходка — каза той.
	— Нито пък аз мислех за тях — съгласи се Елизабет, като прокара ръката си през дългата си светла коса.
	— Не вярвам, че тези, които ни чакат, си мислят, че сме се разхождали през цялото време.
	Веждите на Елизабет се вдигнаха изненадано.
	— Добре тогава. — И Джони любезно прибави: — Нека да пооправим още веднъж тоалета си, за да изглеждаме възможно най-добре пред твоя телохранител.


>	ГЛАВА ЧЕТИРИНАДЕСЕТА

	Хванати за ръка, те приближиха каретата и бездействащите около нея мъже. Едни от тях играеха на зарове, а други лежаха на тревата отстрани на пътя. Манроу, който никога не се разделяше с книгите си, четеше този път. С приближаването на Джони и Елизабет тяхното внимание се насочи към тях и последните няколко метра те бяха съпроводени от мълчаливите погледи на хората от охраната.
	— Ние всички отиваме в Трий Кингс — каза Елизабет на Редмънд в момента, в който доближиха каретата. — Благодаря ви, че проявихте търпение — добави като не успя да предотврати червенината, избила по лицето й.
	Редмънд дипломатично отмести поглед от своята господарка, но тогава в полезрението му попадна Джони и той му отправи с очи недвусмислено предупреждение. Изминаха няколко секунди, докато двамата се оглеждаха преценяващо — големи и силни мъже, способни да постигнат своето.
	— Аз бях поканен — каза накрая тихо Джони.
	— Не се и съмнявам — отвърна Редмънд, който се мъчеше да се въздържи да не избухне.
	— Аз решавам тук, Редмънд — каза меко Елизабет и докосна внимателно ръката на своя капитан. Колебанията на Редмънд бяха кратки, нещо като предупреждение към мъжа, застанал до Елизабет, за това, че хората на Редсдейл могат правилно да оценят нещата.
	— Много добре, миледи, — каза Редмънд и се обърна към Джони: — А вие дълго ли ще останете? — въпросът бе рязък, както настойник би попитал за намерела на своя млад и неразумен повереник.
	— Не, Редмънд, господинът няма да се бави дълго — бързо отговори Елизабет вместо Джони. — Парламентът има сесия и аз не искам излишни усложнения — добави тя специално за своя капитан, който продължаваше да мръщи вежди: — Рейвънсби е мой гост, който идва в Трий Кингс по моя официална покана и нямам желание да обсъждам решенията си. — Гласът й бе тих и забързан, но тонът не оставяше съмнения кой е господарят.
	— Ето, виждаш ли… — промърмори Джони с ленива усмивка, с която искаше да покаже, че разбира притесненията на Редмънд, но дали с неговото съгласие, или не, той ще отиде в Трий Кингс. — Нещата не зависят от мен. Тук лейди Греъм се разпорежда.
	— Да, поне докато тя е господарката — промълви Редмънд.
	— Не вярвам да има проблеми в тази област, нали? — погледът, който Джони отправи към Елизабет, бе изпълнен с безсрамна дързост.
	— Абсолютно никакви — отговори тя, а в очите й играеха закачливи пламъчета.
	— Тогава всичко е наред — каза учтиво Джони на Редмънд.
	Когато разбра за промените в плановете на братовчед си, Манроу с радост се съгласи. Щастието на Елизабет определено му доставяше удоволствие. Тя заслужаваше да се забавлява, но той изпитваше определени съмнения за трайността на намеренията на Джони. Манроу обаче успя да се отърси от мрачните си мисли в полза на жизнерадостното настояще, което се разкриваше пред Елизабет. Като допълнение той искаше да види и нейната къща.
	По време на пътуването Джони и Манроу правеха компания на Елизабет в каретата. Те обсъждаха сватбата на Греъм и помощта на Манроу в строителните проекти на Елизабет. Засегнати бяха и такива щекотливи въпроси като работата на парламента и нейния баща. И докато сравняваха качествата на няколко вина, които Джони й бе изпратил, тя откри, че той е добър познавач в тази област.
	— Но аз съм търговец на вина, скъпа — небрежно спомена Джони. — През мен минава по-голямата част търговията с вина в Шотландия.
	— Както и други луксозни стоки, а и английско вино също — добави Манроу. — Въпреки че вашият Съвет продължава да не признава факта, че най-добрите вина Англия идват през шотландската граница.
	— Войната се оказа доходно предприятие — Джони кимна в знак на съгласие. — Въпреки усилията на Бинг да наложи блокада. Той е просто само един надут глупак.
	— Но ти имаш най-бързите фрегати в морето.
	— Това е една от причините, поради която съм все още в бранша.
	— И ставаш все по-богат.
	Джони се усмихна. Неговите печалби често възлизаха над тридесет хиляди лири от съд.
	— Защо тогава да се занимавам с търговия, ако не заради печалбата?
	— Често ли излизаш с корабите си в морето? — попита Елизабет, която искаше да узнае колкото може повече за мъжа, който така я бе очаровал. Тя бе изненадала, че известният с бандитските си наклонности лорд от границите управлява преуспяваща търговска империя дори в разрухата на войната.
	— Последният месец ходих два пъти до Ротердам. Това е едно кратко пътуване, ако хванеш в платната благоприятните ветрове. — Той не спомена, че му се бе наложило да избягва на два пъти патрулиращи английски кораби. — Преди месец видях Данкърк и Остенд. Френската флота току-що бе пристигнала. А ти харесваш ли сиамската коприна?
	— О, естествено, че я харесвам. — Елизабет се усмихна Джони, който бе седнал до нея и я бе прегърнал през рамо. Искаше да го попита как успява да влезе във вражеските пристанища по време на война, но вместо това тя каза: — Може да ви прозвучи ужасно алчно, но аз бих искала да получа срещу заплащане от тази коприна.
	— Глупости. За какво заплащане говориш, та аз имам цял склад от нея. Форбс се прибра съвсем наскоро от Сиам. Манроу, какъв цвят смяташ, че ще подхожда на лейди Греъм? — попита Джони.
	— Зелен, естествено, като очите й.
	— А може би и коприната с пурпурночервения цвят или пък с цвят на праскова. Ще трябва да изпратя от тези видове в Трий Кингс веднага щом се върнем в Единбург.
	Това, че можеше да й подари нещо, го изпълваше със задоволство. Пътуването продължаваше в приятна атмосфера и сред развлекателни разговори. Манроу с учудване забеляза, че братовчед му дори даде съгласието, си да участва в съседска вечеря в Трий Кингс.
	— Аз мога и да променя плановете си — каза Елизабет. — Проблемът е, че сестрата на Джордж Болдуин трябва да се върне в Лондон в четвъртък, така че ние бяхме решили да се съберем на малка вечеринка в сряда. Никак не ми се иска да я разочаровам. Тя е толкова мила… и така прекрасно свири на арфа. Ти обичаш ли арфата, Джони?
	Човекът, който досега винаги прилежно избягваше подобни аматьорски изяви, най-спокойно заяви:
	— Да, при това много.
	От изненада Манроу така се закашля, че се задави.
	— Надявам се, че не си настинал, Газ — подметна Джони в момента, в който братовчед му се опитваше да възстанови дишането си.
	Това пътуване бе нещо като очарователно откровение, а Джони Кари се показваше в най-добрата си светлина. През трите часа път до дома на Елизабет Манроу стана свидетел на невероятни превъплъщения в характера на братовчед си. Дори не бе предполагал, че любовта може да промени така човек.
	Той установи, че в случая чувствата бяха взаимни, тъй като веднага щом пристигнаха в Трий Кингс, Елизабет нетърпеливо придърпа Джони в стаята си, като остави Манроу и своя телохранител да си правят компания.


	— Обожавам да те имам в леглото си — каза тя. На малка масичка до балконската врата се забелязва остатъци от вечерята им. Навсякъде из стаята имаше разхвърляни дрехи. Голите им и блеснали от потта тела лежаха едно до друго. Ръцете им бяха сплетени. Сърцата и съзнанието им преливаха от удоволствието.
	— О, аз съм крайно благодарен за това, че съм тук, лейди Греъм — прошепна Джони с подмамващ глас, — след като най-после отново мога да си поема въздух, мисля да изразя моята благодарност — докато изричаше тези думи, на лицето му се появи усмивка — по един безсрамно циничен начин.
	— Хм… — Елизабет измърка все още под влиянието на спомена за невероятната мъжка сила на Джони. — Не смятам, че парламентът ще се справи цяла седмица без теб, докато ти показваш тук невероятната си издръжливост.
	За момент Джони също се замисли за възможността да изследва с Елизабет пределите на чувствеността. Той намираше тази дива котка, която на всичко отгоре бе запазила своята невинност, за изключително предизвикателство. Ситуацията в парламента обаче бе тревожна. Съмнителните увъртания на Хамилтън, заедно с двойните игри на Куинсбъри и щедростта на Годфри към англичаните, можеха да се откажат сериозна заплаха за делото на неговата страна. И колкото да му се искаше да остане, той трябваше да бъде обратно в Единбург най-късно в неделя сутринта. Това означаваше, че за да успее, трябва да напусне имението в петък.
	Той не можеше да каже на Елизабет, че заедно с Флетчър от Салтън възнамеряваха да представят проект да се спрат дискусиите за армейските доставки още в първия ден от подновяването на сесията. Все пак той вече не знаеше дали няма да попадне на платени шпиони на англичаните, ето защо Джони се задоволи каже:
	— Бих искал да вярвам, че парламентът ще се оправи без мен и цял месец ние ще можем да се отдаваме на плътските удоволствия, но тъй като не разполагам с това време, ще се постарая днес и утре да направя всичко възможно ти да ме запомниш за дълго.
	Дори без да го гледа, тя почувства неговата усмивка.
	— Ах ти, нахален пакостнико — промърмори Елизабет.
	— А ти си сдържана и стеснителна.
	— Не забравяй и виртуозността ми — закачливо го прекъсна тя, — докато изброяваш моите добродетели.
	Джони се разсмя на глас.
	— Да не забравя и факта, че си се обрекла на безбрачие. Мисля, че тази твоя черта най ми допада. — После изведнъж стана сериозен и я запита: — Наистина ли трябва да виждаме всички тези хора утре? — искаше му се да се заключат заедно с нея в стаята и да не напускат леглото до петък сутринта.
	Елизабет бе наполовина обърната към него, нейното сочно тяло проблясваше като алабастър в здрача.
	— Мисля, че вече е твърде късно да се свържа с тях и да ги предупредя, че се отлага вечерята… но ти, ако искаш, можеш да не присъстваш.
	— Колко дълго ще останат те? — промърмори той. Не желаеше да се лишава от нейната компания. За първи път на Джони му се случваше да се страхува да анализира чувствата си.
	— Само няколко часа.
	Последва ръмжене, изпълнено с недоволство.
	— Съжалявам, Джони, но ти каза, че нямаш нищо против.
	— Твърдението ми е било подсказано от силната страст, която изпитвам към теб.
	— Нима всичко друго също не се определя от твоите нагони? — подразни го тя.
	— Ти не ме познаваш — този път в неговата забележка нямаше и следа от обичайната му ирония.
	— Мисля, че отделни твои черти са ми добре познати — напомни му тя.
	— Пътешествала ли си някога? — попита най-неочаквано той със странна сериозност в гласа, без да обръща внимание на намеците на Елизабет за тяхната интимност.
	— Много малко. Темата ли ще сменяме?
	Отправил поглед към тавана, той рязко отвърна:
	— Не.
	Отговорът му отекна в настъпилата тишина. Имаше нещо грубо, почти обидно в тази единствена дума. Елизабет почувства как неговите ръце се стягат около нейните.
	— Защо не дойдеш с мен в Единбург? — дори когато се мъчеше да изрече спокойно тези думи, Джони не успяваше да скрие тяхната важност за него самия.
	„Господи мили“ — помисли си той, като вече правеше планове как по-дипломатично да се откаже от това, което току-що бе изрекъл. Та той не искаше постоянна метреса и никога преди това не се бе обвързвал е една-единствена жена. А в случая ставаше въпрос за англичанка, която на всичко отгоре бе и дъщеря на Харолд Годфри. Това бе просто немислимо, особено като се отчете неговата политическа принадлежност. Да вземе със себе си дъщерята на Годфри в Единбург бе все едно да дели едно легло с дъщерята на Малборо и да твърди, принципите му продължават да са чисто патриотични. Естествено, никой нямаше да повярва на тези приказки.
	Той дори не можеше да им се сърди за подобно отношение, тъй като осъзнаваше, че няма да има право.
	— Бих искала, но мисля, че няма да мога… нали знаеш, тази къща… — отговори Елизабет, като се претърколи плътно до него и положи глава върху гърдите му. — Може би някой друг път.
	Джони отново възвърна възможността си да диша. Той бе спасен от собствената си глупост.
	— Все пак, благодаря за поканата — допълни Елизабет, истински очарована от предложението му.
	— Навярно щеше да ти доскучае — каза Джони, като се мъчеше да изглежда безгрижен. Все още усещаше сърцето си да бие като чук в гърдите. — По време на сесиите на парламента и следващите ги дискусии в таверната на Патрик Стийл, аз наистина се прибирам колкото само да сменя дрехите си.
	Елизабет забеляза, че той вече бе изоставил първоначалните си намерения, но това я изненада по-малко, отколкото неочакваната му покана. Тя бе съвсем наясно, че нейното присъствие в Единбург би повлякло след себе си различни слухове, включително, че Джони шпионира за англичаните. Ето защо тя каза:
	— По-добре е ти да дойдеш в Трий Кингс отново, щом сесията на парламента ви приключи.
	— Разбира се, веднага щом прекъснат за жътва — отговори с облекчение той. Опасността от необмисленото му предложение бе отминала. Сърцето му почти бе възстановило нормалния си ритъм.
	— Да — съгласи се с него тя, като си мислеше, че Джони е един от най-милите мъже, които бе срещала.
	Все пак импулсивната му покана бе урок, който той не забрави. Вниманието му вече бе нащрек и нито за миг не допусна нов гаф в резултат на вълнение или силни чувства. Това обаче изобщо не помрачи неговия неотразим чар, нито пък промени с нещо държанието му.
	Късно същата нощ Елизабет шепнеше:
	— Не… повече не мога… — Нейните длани бяха опрени в гърдите на Джони и се опитваха да го избутат — Моля те, не отново… не точно сега… чувствам се прекалено изтощена.
	Тя обаче продължаваше да го желае, въпреки че отказваше да се люби в момента. Питаше се как може някой до такава степен да е господар на чувствата й.
	— Аз ще ти помогна — нежно каза Джони. — Само се отпусни… — той шепнеше, докато се изхлузваше надолу по леглото, нежно докосвайки тялото и с целувки. Това подейства. Скоро тя усети нов прилив на желание. Миг по-късно той нежно проникна в нея.
	— Ето виждаш ли колко лесно може болката да бъде прогонена — прошепна той, докато се отдаваше на върховната наслада.
	Елизабет го мразеше заради обиграността му, която бе придобита от познанството на стотици жени, но в същото време тя го желаеше повече от всичко на света. Светваше се течна, безтегловна и клокочеща като лава.
	Изморени и преситени от любов, те заспаха с изгрева на зората.
	Прислугата ги събуди около единадесет часа, когато почука на вратата, за да уведоми, че гостите са започнали да пристигат. В прегръдките на Джони и все още в плен на съня, Елизабет се чувстваше божествено, сякаш всички красоти на света се бяха изсипали пред нея, възхитителни и досегаеми.
	Забравил за всички неприятности в политиката, Джони също се бе отдал на безметежното щастие. Опасности за бъдещето на Шотландия се разсейваха в топлата прегръдка на Елизабет.


>	ГЛАВА ПЕТНАДЕСЕТА

	Докато Джони и Елизабет се приготвяха, гостите се бяха събрали в приемната. Манроу намираше тази ситуация за изключително трудна, тъй като трябваше да домакинства на хора, които никога преди това не бе виждал. Можеше да се каже, че разговорът нямаше определена тема, въпреки че двете сестри Джерард, които вече бяха чули местните слухове за самоличността на липсващия гост на Елизабет, се опитваха да насочат разговора в тази посока.
	Отговорите на Манроу бяха доста уклончиви, тъй като се боеше да не дискредитира някой от двамата. Ето защо въздъхна с облекчение в мига, в който Джони и Елизабет влязоха в стаята и се присъединиха към очакващата ги компания.
	Процедурата със запознаването бе повторена отново заради Джони. Джордж Болдуин и сестра му Анна, и двамата еднакво руси и стройни, поздравиха домакинята и нейния гост със сдържана, учтива усмивка. Известни със своята християнска добродетелност, те решиха за доброто на домакинята да не обръщат внимание на скандалната слава на графа от Грейдън. Джордж Болдуин обаче не можеше да не признае завладяващото излъчване на Джони.
	Лорд Ейтън и неговата закръглена жена веднага се спуснаха да обсъждат новите строителни проекти на Елизабет.
	— Изглежда, че се справяте добре със своето строителство, лейди Греъм — подхвърли Ейтън, като добави: — Ако имате нужда от допълнителни работници, мога да ви изпратя някои от моите мъже.
	— Благодаря, може би по-нататък — каза Елизабет, като се опита учтиво да отклони предложението му. Ейвъри нямаше никакво занимание между ловните сезони и тя не желаеше той да надзирава строителството й.
	— А избра ли си вече драперията и цветовете на стаите, скъпа? — запита задъхано лейди Ейтън. Нейната пълнота бе причина тя да се задъхва дори като говори. — Аз съм намерила един сладък дребен търговец в Нюкасъл, който с готовност ще ти даде съвет.
	— Все още е рано, лейди Ейтън, да се мисли за обзавеждането, но аз ще взема името на този търговец и ще го потърся по-нататък — Елизабет се обърна към нея с цялата учтивост, на която бе способна: — Предполагам, че той те е напътствал за розовата всекидневна — добави мило тя.
	— Нали е прекрасна? И толкова е уютна… — при тези думи лейди Ейтън хвърли бърз поглед към съпруга си, чието внимание се бе отклонило от разговора за обзавеждането. — Макар първоначално Ейвъри да твърдеше, че не може да понася всичкия този атлаз — продължи тя, — накрая и той се почувства добре в своето уютно местенце, където може да седи с калните си ботуши. Сигурна съм, че монсеньор Юго ще ти допадне, скъпа Елизабет. Въпреки че не е редно да говорим за французи сега, когато тази ужасна война продължава.
	— Проклетата война на Малборо направи цените на любимото ми бренди направо непоносими — възкликна лорд Ейтън, който продължаваше отчасти да слуша техния разговор. — А вече не мога да си намеря и подходящи ръкавици за езда. Колко неприятно, нали?
	— Чух, че Малборо се намира някъде в сърцето на Австрия — отбеляза уж нехайно Джони. Неговата информация от Континента в повечето случаи бе по-изчерпателна и навременна от тази на правителството, й като бързите му кораби имаха достъп до всяко пристанище.
	— Носят се слухове за решителни сражения — отбеляза от своя страна Джордж Болдуин. — Чували ли сте нещо повече за това? — тази новина Джордж бе научил от свой братовчед в столицата, който бе заместник-секретар по финансите и сега искаше да провери информацията.
	Джони кимна.
	— Да, доколкото сблъсъците между Талард и Малборо могат да се приемат като такива.
	— А вие убивали ли сте човек? — този въпрос бе зададен на Джони от Люси Джерард, която го гледаше с безмълвно страхопочитание. След този нетактичен и крайно личен въпрос настъпи ловка тишина.
	— Съжалявам — намеси се Елизабет, — забравих да и представя един на друг. Люси и Джейн Джерард, графът на Грейдън.
	Сестрите Джерард направиха реверанс на прочутия владетел на Рейвънсби, чиято слава бе еднакво добре известна от двете страни на границата. И докато Джейн се опита да любезничи с Джони, по-малката сестра Люси побърза да обясни своя въпрос:
	— Аз имах предвид… Вие знаете толкова много за войната и въобще за…
	— Аз никога обаче не съм служил в английската армия — каза Джони, като си спести истината, че бе воювал на страната на французите в дружината на своя вуйчо.
	— Колко ли е вълнуващо да бъдеш истински заложник — заяви Джейн, която нямаше желание да се отказва от набелязаната си тема. Тази прямота не изненада ни най-малко Манроу, тъй като до идването на Елизабет и Джони той бе отбивал нетактичните въпроси на Джейн. Сега тя продължаваше да гледа към Джони, въпреки че въпросът й бе отправен към Елизабет.
	— Тези неща се случват по границата, госпожице Джерард — отговори Джони, като се опита да извали от неудобното положение Елизабет. — Това е нормална, рутинна процедура.
	— А колко време беше там, скъпа? — продължаваше с въпросите Джейн и направо се задъхваше от вълнение, а погледът й отново не бе насочен към обекта на нейните питания.
	— Наистина, Джейн — прекъсна я Анна Болдуин, която реши да се притече в помощ на Елизабет, — сигурна съм, че на нашата домакиня вече й е дотегнало да повтаря тази случка с размяната срещу младия Кари.
	Историята бе добре известна в околностите на Трий Кингс, но присъствието на скандално хубавия лорд на Грейдън поднови клюкарския интерес на сестрите Джерард.
	— Защо не ни покажеш как върви строежът на новата ти къща, Елизабет — предложи Джордж Болдуин и настъпилата неловка пауза. — Доколкото разбирам положила си вече основите?
	— Ще имаш ли нещо против, Манроу? — обърна се тя към своя съветник в строителството, като същевременно бе крайно благодарна за навременната намеса на брата и сестрата Болдуин. — Той знае много повече от мен — поясни тя, посочвайки Манроу, и се усмихна на съседите си.
	Компанията се изнесе през остъклената врата, която водеше към градината. Имението, което Елизабет бе купила с част от наследството, включваше постройка от червени тухли в стил Тюдор и великолепна градина. Добре поддържаните лехи с рози бяха терасирани по склоновете на хълма чак до върха. Там някога бе имало малка кокетна постройка в романски стил, от която бяха останали само руини. На това място, откъдето се откриваше прекрасна гледка към околността, Елизабет възнамеряваше да издигне новия си дом.
	— Изглежда, че ни чака дълъг следобед — недоволно и малко язвително отбеляза Джони, докато двамата с Елизабет вървяха в края на процесията от гости. — Няма съмнение, че сестрите Джерард изгарят от любопитство да разберат в подробности какво се е случило снощи между нас.
	— Сигурна съм, че те искат да научат по възможност всичко свързано с теб, скъпи — подразни го Елизабет. — И ако нямаше такава голяма публика, сигурно лигите им щяха да потекат. Те направо те схрускваха с поглед — добави тя закачливо.
	— Пощади ме — промърмори той.
	— Не намираш ли, че Люси е прекрасна? — попита сладко тя, леко докосвайки върховете на пръстите му.
	— Не, не намирам.
	— Тогава може би Джейн е твоят тип — усмихна се игриво Елизабет.
	— Виждам, че тази игра ти доставя удоволствие — каза той, като се усмихна внезапно, — но Джейн също не е мой тип. Не обичам глуповати блондинки.
	— Но тя още нищо не е сторила, как съдиш, че е глуповата?
	— Повярвай ми, тя е точно такава.
	— Прекалено си уверен, Рейвънсби — подразни го отново тя. — Това да не идва от големия ти опит с жените?
	— По дяволите, моя сладка Бетси, така е и ако не престанеш да ме поднасяш за тези глупави слухове, аз ще те накарам да се чувстваш неудобно много по-успешно от който и да е твой съсед.
	— Заплашваш ли ме? — попита го тя без следа от притеснение.
	— Да.
	Елизабет го изгледа продължително.
	— Добре, може би аз също мога да те накарам да се чувстваш неловко.
	— Невъзможно, скъпа моя — той погледна към нея изпод дългите си мигли. — Повярвай ми, закъсняла си с години.
	— Ах, ти, арогантен тип.
	— Не, само честен. Аз съм на този свят по-дълго отколкото ти. И съм срещал повече сестри „ала Джерард“, отколкото можеш да си представиш.
	Джони бе прав. Любопитството на сестрите Джерард не познаваше никакви задръжки.
	— Как тогава да отговоря на Люси и Джейн? — попита Елизабет с лека въздишка, която прогони закачливата й усмивка. Тя имаше основание да се загрижи, тъй като приближаваха останалата група, която вече ги чакаше на хълма.
	— Просто няма да отговаряш — посъветва я Джони. — Те нямат право да се месят в личния ти живот.
	— Тук, в провинцията, хората не са така дискретни. Личният живот е тема на разпалени обсъждания и всевъзможни клюки.
	Джони сви рамене.
	— Така е навсякъде, скъпа, но ако ти позволиш на хората да преминат определени граници, тогава бъди готова жива да те изядат.
	— Дали да не се разболея внезапно? — шеговито подхвърли Елизабет, докато бавно се приближаваха към групата с останалите гости. Възможността да се изолира от сестрите Джерард за целия следобед й се стори крайно привлекателна.
	— Може би това ще го оставим за по-късно — усмихна се леко Джони, — ако дотогава не успея да измисля нещо по-приемливо.
	— Вече съжалявам, че не се вслушах в съвета ти миналата нощ да изпратя предупреждения, че срещата се отлага. Нищо, че тогава бе полунощ.
	— Забрави за това — прошепна той и на лицето му се появи усмивка, тъй като се приближиха към групата.
	— Е, Манроу, успя ли задоволително да обясниш защо основите се нуждаят от толкова солидна зидария?
	Усмивката му излъчваше естествен чар.
	— Намирам за изключително вълнуващо как Манроу изчислява точната тежест, която могат да носят основите и стените. Разкажи как успя да научиш това чудо в Рим, Манроу.
	Оттук нататък Джони с блестящите си светски умения изцяло държеше в ръцете си разговорите. Той контролираше темите по време на разходката на открито по обратния път за дома и не позволи разговорите да излязат от контрола му дори по време на обяда. Със завидна лекота той забавляваше гостите с различни истории. Коментираше наред кралския двор в Лондон, пътешествията из китайските морета, пълните складове на Ориента и дори описа прекрасния дворец на Краля-Слънце във Версай. Поради войната Париж бе станал недостъпен за англичаните и те жадно слушаха разказите на Джони. Той отиде още по-далеч, като обеща на жените отбрани френски вина, които в настоящия момент бе трудно да бъдат намерени в Англия, а на мъжете предложи да достави отлежало бренди, което вече не можеше да се купи нито с пари, нито с любов. Те поговориха още известно време за войната на континента, след което прехвърлиха темата върху евентуалния сблъсък между Англия и Шотландия.
	— Надявам се, че Бог няма да позволи това да се случи — промърмори лорд Ейтън. — В Лондон не винаги разбират кое е добро за нас. — Произхождащ от древен римокатолически род, лорд Ейтън имаше резерви относно приемствеността на английския престол*. — Не ми пука за Хановер** — рязко каза той. Това, което остана недоизказано, бе подкрепата му за якобинците.
	[* Съгласно приетия през 1701 г. закон, от право на наследство върху трона са лишени католическите наследници на Джеймс II, а правото върху британската корона получава протестантската династии на Хановерите — Б.пр.]
	[** Хановер — кралска династия от германски произход, която е заемала Британския престол от 1714 до 1901 година. Последният владетел от тази династия е кралица Виктория. След нейната смърт през 1901 година короната преминава в Сакс-Кобург-Готската династия в лицето на Едуард VII — Б.пр.]
	— Ние, шотландците, също сме загрижени за онаследяването на короната — каза Джони.
	— А вашите войски смятат ли да предприемат офанзива? — запита Ейтън, който, като повечето провинциални барони, се отличаваше с прямотата си.
	— Трудно е да се отговори на този въпрос в момента — запази неутралитет Джони, тъй като не искаше да предоставя подробности на англичанин, пък бил той и жител на граничната област.
	— Моят братовчед от Шотландия ми каза, че са вдигнати налозите и данъците — заяви Ейтън. — Мътните да ме вземат, ако това не намирисва на подготовка за война. А освен това миналата седмица един конен полк е бил преместен в Данкастър. По дяволите, ние отново ще попаднем в центъра на огъня.
	Границата между Англия и Шотландия бе просто една произволна линия на картата. Големите родове, които живееха от двете страни на тази изкуствена граница, често пренебрегваха националните интереси за сметка на семейното благополучие и оцеляване.
	— Говори се за обединение — подхвърли Джордж Болдуин. — Дали това няма да разсее облаците на войната?
	— Комисията, която подготвяше обединението, бе разпусната през февруари — отговори Джони, като допълни: — Поради липса на интерес. Нима сте чули за нови намерения в тази насока в Уестминстър?
	Това бе само учтив въпрос. Никой в Шотландия не желаеше обединението, с изключение може би на тези магнати, които притежаваха собственост в Англия и места в управителния съвет на Източноиндийската компания и при евентуална война щяха да претърпят сериозни загуби. Бизнесинтересите на Лондон и Бристол, които в крайна сметка контролираха парламента, обаче бяха твърдо против проникването на шотландските капитали в техните търговски територии. Що се отнася до Кралския двор, ако те успееха да получат подкрепата на Шотландия в спора за наследствеността на короната, щяха да продължат и занапред напълно да контролират шотландските земи. Бе ясно, че за момента нито една от двете страни не желаеше обединението.
	— Сигурно скоро ще трябва да се върнете на сесията на парламента? — попита Джордж.
	— Почти веднага — отговори Джони, като умишлено не поясни нищо повече, защото смяташе, че това ще послужи за добър повод той и Елизабет да се измъкнат. — Просто имахме кратка почивка. Вие обаче винаги може да ми се обадите — продължи най-сърдечно той, — ако някога се случи да бъдете в Единбург или Рейвънсби.
	В крайна сметка Джони успя да се представи в добра светлина пред местната аристокрация. С успех се увенчаха и намеренията му да не позволи на сестрите Джерард да продължат е нетактичните си въпроси. Ето защо, когато по време на десерта той каза, че е време да става, защото преди това е обещал на лейди Греъм да хвърли един поглед на избите й и затова се налагало двамата да напуснат компанията, останалите гости само помахаха за сбогом.
	След обилното количество вино дори Манроу нямаше вече нищо против да остане да развлича гостите. След час-два отпиване на превъзходното вино на Джони той дори намери, че и сестрите Джерард са станали по-поносими.
	Веднага щом напуснаха столовата. Джони и Елизабет си отдъхнаха с облекчение, че така лесно се бяха отървали.
	— Безкрайно съм ти благодарна — каза Елизабет и се хвърли в обятията на Джони, преди още да успеят да влязат в спалнята й.
	— Направих го от егоистични подбуди, скъпа — отговори той, като обви ръце около нея, а в същото време затвори с крак вратата зад себе си. — Аз наистина броях часовете и не исках да губя повече времето си с непознати.
	— Ах… как обичам да усещам тялото ти — нейните ръце се провряха под колосаната му яка. — През целия следобед изгарях от желание да те докосвам, но не можех.
	— Аз пък на няколко пъти едва се сдържах да не те изведа от столовата, без да ме е грижа за останалите.
	— Щеше да дадеш добра храна за клюки на сестрите Джерард, която да им стигне до края на живота.
	— Ето затова и се въздържах. — Усмивката му бе очарователна, но, което бе още по-прекрасно, този път тя беше само за нея.
	— Ние все още имаме ден и половина пред себе си — прошепна щастливо тя.
	— Два дни и половина — поправи я Джони. Елизабет се отдръпна леко от ръцете му, за да може да го вижда по-добре.
	— Но ти каза, че трябва да тръгнеш в шест часа в петък сутринта.
	Той я прегърна отново.
	— Реших да отложа отпътуването си за събота сутринта.
	Зелените й очи светнаха щастливо.
	— Защото много ме обичаш — добави тя.
	— Да, защото много те обичам — повтори той.


	Последвалите дни, през които бяха заедно, наподобяваха приказка: спокойни часове в леглото, късни закуски, лениви разходки в сенчестата гора или край мързеливо движещата се вода в потока. Веднъж те дори отидоха да яздят, въпреки че на следващата сутрин Елизабет се отказа от това занимание, като се измъкна с думите: „Някои мои части са твърде крехки…“ Тогава Джони я бе сграбчил и докарал на ръце до къщата, като също не й остана длъжен и каза: „Добре тогава, нека да те запазим за по-късно…“ Двамата вечеряха с Манроу и той така и не успя да се начуди на промените, настъпили с братовчед му. Джони наричаше Елизабет „скъпа“ или „мое съкровище“, сядаше близо до нея и я хранеше, както и тя него. Манроу никога не бе виж дал родственика си в такава светлина, а го познаваше, откакто се помнеше.
	Тяхната последна нощ бе белязана по-скоро от нежността, отколкото от изпепеляващата страст, като че ли времето, което бяха прекарали заедно, бе смекчило ненаситността от отминалите дни.
	И двамата разбираха, че само след няколко часа ще трябва да се разделят.
	Техните целувки бяха станали по-бавни, сякаш по този начин се мъчеха да запечатат спомена за последната нощ трайно в съзнанието си. Любовта им бе по-умерена и нежна. На мястото на изгарящата страст сега се повиха силните чувства и емоции.
	Елизабет не смееше да нарече това чувство любов, дума, която не се връзваше много с личността на владетеля на Рейвънсби и с неговия безпътен живот, но тя имаше някакво непреодолимо желание да бъде с него и знаеше, че предстоящата раздяла ще я изпълни с мъка.
	Джони също бе нападнат от носталгия. Някаква празнота, неясна и объркваща, се бе загнездила у него. Вярно е, че той не би разпознал любовта, дори ако тя почука на вратата му, облечена в златни дрехи, но графът на Грейдън вече осъзнаваше, че Елизабет ще му липсва. Може би точно под влияние на това ново усещане той бе станал така нежен.
	В тази блажена нощ на сладки желания Елизабет установи, че мечтае да има дете от този властен и красив мъж. Все пак тя веднага призна пред себе си абсурдна и неразумността на идеята. Тази мисъл обаче разбуди позабравени чувства от нейното минало. Тя винаги бе искала да има дете по време на семейния си живот с Хотчейн. Но с подновяването на цикъла й всеки месец тази надежда бе избледняла с годините, като я бе изпълнила с тъга и отчаяние. Беше лесно да вини престарелия си съпруг, но истината бе, че тя самата не бе сигурна дали нейната утроба е безплодна. Така и не успя да разбере това. С годите желанието й да има деца нарастваше. Тя се улавяше, че наблюдава малките палавници на чуждите хора с някакво разпалено и болезнено желание. Не можеше да насити на пухкавите им бузки и щастливите усмивки. Всеки път, щом видеше дете да плаче, искаше да избърше сълзите му и се чудеше дали някога ще доживее и на някой да й каже сладката думичка „мамо“. След смъртта на Хотчейн тя бе позабравила тази я болезнена мечта, тъй като бе заета да отстоява независимостта си на вдовица. Борбата да откаже баща си от търсенето на нов жених за нея, разпродажбата на част от земите и подготовката за строежа на новия дом не й оставяха много свободно време. Сега обаче, след любовната си връзка с Джони Кари, натрапчивата мисъл да има собствено дете се появи отново.
	— Имаш ли деца? — попита тя в полуздрача на осветената от свещи стая.
	Стреснат от следобедната си дрямка, Джони промърмори нещо несвързано и тя помисли, че той не е чул въпроса й.
	— Чудех се дали имаш деца?
	— Защо? — попита той, като автоматично се подготви да се защитава, ако Елизабет тръгне да го обвинява за минали грехове.
	— Просто исках да знам — при неговия предпазлив отговор тя усети как се изпълва със завист заради това, че някоя друга може би е родила негово дете.
	— Не съм съвсем сигурен — опита се отново да увърта той.
	— Моля те, кажи ми — настоя Елизабет.
	Той въздъхна, разбирайки от тона й, че няма да е възможно да избегне този разговор.
	— Няколко — неохотно си призна той.
	— Това е твърде неясно.
	— Няма нищо неясно, аз просто никога не спя с девственици, така че е трудно да се прогнозират резултатите, а понякога и самото признаване на детето не е толкова лесна работа, дори и да съм сигурен, че то е мое.
	— Да не би да искаш да кажеш, че жените са били женени?
	Той въздъхна отново.
	— Да, но защо подхвана тази тема?
	— Просто си мислех колко хубаво би било да имам дете от теб.
	— О, Господи… — но докато изричаше това възклицание, умът на Джони продължаваше да работи.
	— Не се притеснявай. Никога не съм искала нещо насила.
	— Според мен вече е малко късно да обсъждаме тези неща — каза Джони, който в никакъв случай не бе притеснен, тъй като бе отработил до съвършенство способността да отклонява неудобните въпроси, но все пак реши да бъде по-предпазлив.
	Той отдръпна ръката си от нейното тяло, извъртя се страни, подпря главата си с ръка и я загледа изпитателно.
	— Може би искаш да кажеш, че е трябвало да помисля за вероятните последици от нашата любов? — попита той, като се чудеше какъв обрат ще вземе този разговор. Обикновено, щом станеше въпрос за тези неща, възможностите бяха две — женитба или пари.
	— Никой от нас не помисли за това — меко отговори Елизабет. — Недей да се тревожиш. Аз не се опитвам да извлека някакви изгоди за себе си.
	— Носят се слухове, че ти си безплодна — внимателно каза той, като си помисли, че една от възможностите бе отпаднала. Що се отнасяше до парите, той бе щедър към своите любовници. Просто не бе свикнал да ги вини в леглото.
	— Ето виждаш ли, няма от какво да се боиш — бързо отвърна тя. В очите й се появиха сълзи и долната й устна започна да трепери. Елизабет никога не се бе поддавала на своята слабост; все пак се надяваше, че е способна да има деца.
	— Господи, съжалявам — прошепна Джони и се пресегна да я прегърне. — Не исках да се показвам като безчувствен пън — извини й се той, докато я галеше нежно по косата. Елизабет хлипаше. Нейните студени сълзи се стичаха по бузите й и падаха на гърдите му.
	— Моля те, скъпа, не плачи — прошепна Джони. — Може би някой ден ти ще имаш дете.
	Думите му звучаха толкова необикновено в контекста на насладата, която бе свикнал да търси в любовта, че за момент той се усъмни в собствената си нормалност. Истината беше, че бе развълнуван от нейното нещастие и тя му изглеждаше толкова уязвима и беззащитна.
	— Това не е твой проблем — каза Елизабет, като се мъчеше да не се поддава на мъката си. Съзнаваше, че темата за децата не е сред най-предпочитаните от Джони. На всичко отгоре всеки път, щом станеше въпрос за това, старото усещане за празнота я караше да се чувства крайно потисната. — Смятай този разговор за приключен.
	— Похвално — отвърна Джони със завидна бързина. Той бе типичен представител на мъжката каста и предпочиташе животът да му носи удоволствия, а не проблеми. Нямаше строги правила за богатите перове. Обикновено плътските наслади на аристократите завършваха без притеснения за самите тях. Законът се отнасяше само за бедните и за хората от средна ръка, които трябваше да се женят за майките на своите деца.
	— Мисля, че имаш нужда да бъдеш ободрена — меко каза той, като я придърпа към себе си. — Ако искаш, мога да ти попея — дяволита усмивка подкрепи неговото предложение.
	Тя се вгледа в красивото му лице. Светлината на свещите хвърляше отблясъци върху него и го правеше да изглежда още по-очарователен и загадъчен. Небесносините му очи предлагаха всичко, което тя можеше да пожелае. Елегантната извивка на устните му подсказваше за други желания, а не за песни. Елизабет бе завладяна цялата от неговия прелъстителен чар.
	— Ах, Рейвънсби, помисли си… защо да искам да ми пееш — с пресипнал от вълнение глас прошепна тя, — когато твоят жребец подскача върху стомаха ми?
	— Значи имаш нещо друго предвид? — попита той и в сините му очи се прокрадна усмивка.
	— Остават ми само броени часове да ти се наслаждавам.
	— А на мен — да те позабавлявам — каза той приглушено.
	— Какво щастие, че се разбрахме.
	Тя прокара пръсти по извивката на гъстите му черни вежди.
	— Нима някога не сме се разбирали, Бетси, мое котенце? — прошепна той, като премести ръката й от веждите си към устата. Започна да целува и хапе нежно пръстите й.


	Утрото настъпи твърде бързо. Слънцето се показа на хоризонта откъм Редсдейл, осветявайки небето в златни краски. И двамата осъзнаваха, че заминаването за Единбург повече не можеше да бъде отлагано.
	Изпълнена с любов и желание, Елизабет нежно каза:
	— Не забравяй да ме навестяваш, когато държавните дела ти позволяват това. Дотогава ще има построени много нови стени, които да ти показвам.
	Да, мила — обеща Джони, все още приятно възбуден от страстната нощ с Елизабет. — Ще дойда още при първа възможност.
	Нещо подобно на любов, привличане или някаква особена привързаност се бе породила между тях. Това чувство не се поддаваше на описание, нито можеха да го назоват, по-скоро бе някакво странно блажено очарование. И когато дойде време за последната целувка, тя бе изпълнена с много нежност.


	Публичното им сбогуване стана на пътя пред Манроу, Редмънд, слугите и охраната. Той учтиво се поклони, а тя грациозно се усмихна. Размениха си всички общоприети фрази, които се използваха в случай като този, след което той целуна леко ръката й и се метна на коня, за да се присъедини към Манроу, който търпеливо го чакаше.
	— Довиждане, Джони! — провикна се Елизабет, като помаха с ръка за последен път.
	Приведен напред да проверява стремената на коня, Джони не чу нищо, докато Манроу не го побутна. Той се огледа и също каза „Довиждане, Елизабет“, но по всичко личеше, че в този кратък момент от раздялата мислите му вече бяха някъде другаде.
	Тя се опита да не обръща внимание на тази студенина или по-скоро да убеди себе си да бъде реалистка. Джони Кари бе делови човек и вече закъснявайте с часове за своите задължения. Така че неговото държание бе нормално. Все пак Елизабет не можеше да иска животът му да протече около фустата й и в зависимост от нейните желания. Сърцето й обаче отказваше да се вслуша в гласа на разума и логиката и там, където доскоро бушуваше щастието, сега започна да се поражда тъга.


	Мъжете препускаха здраво, притеснени от голямото разстояние, което ги делеше от Единбург. Джони се обвиняваше, че си позволи да остане толкова дълго при Елизабет, а Манроу си мислеше, че едва ли ще успеят да стигнат навреме за откриването на сесията на парламента. Нямаше никаква възможност да се водят разговори, освен ако двамата не викаха с пълно гърло, за да заглушат вятъра и тропота от копитата.
	Джони си мислеше, че така е по-добре, тъй като в момента не желаеше да обсъжда с Манроу характера на своя престой в Трий Кингс. Знаеше, че братовчед му ще го обвинява и си мислеше, че щеше да има право. Сега посещението му при Елизабет бе затворена страница и съзнанието на Джони. Всички негови мисли бяха насочени към наближаващата сесия — толкова важно бе решението, което предстоеше да вземат за сигурността на Шотландия. Ако Лондон одобреше исканата от тях независимост, това щеше да бъде най-значителният момент в шотландската история, откакто двете страни се бяха обединили. Ако Лондон обаче продължеше да се противопоставя… те трябваше да преразгледат позицията си относно исканата от Двореца подкрепа. Не бе изключено по време на парламентарната ваканция парите на кралицата да са способствали за събиране на необходимите гласове на лордовете, така че сега бе на пълно възможно Лондон да е получил необходимото мнозинство, за да прокара исканата промяна. Джони започна да пресмята наум тези, които знаеше, че твърдо ще гласуват „за“, както и тези, които се колебаеха — десетки имена, станали му вече до болка познати.
	Двамата спряха за малко в една гостилница, за да дадат почивка на конете и да похапнат. Разговорът им започна напълно учтиво на чаша бира, докато чакаха да донесат храната. Говориха си за изключителната красота на природата около къщата на Елизабет, за провинциалните аристократи, които бяха срещнали там, за трите Джерард и за ненадминатите умения на Редмънд с ножа.
	— Ти май не видя всичко, на което той е способен — каза Манроу.
	— Лорд Ейтън ме извика тогава в обора, за да видя новата му ловджийска хрътка, но признавам, че и няколкото хвърляния на ножа, които видях да прави Редмънд, ме впечатлиха истински. Този човек може да отреже крилата на муха от петдесет крачки разстояние.
	— Елизабет има късмет с него.
	— Както и той с нея — каза Джони с усмивка. — Мога си представя каква е разликата между нея и Хотчейн.
	— Тя е безкрайно мила и е прекрасна компаньонка. Не намираш ли, че плановете и за фасадата на къщата много добре издържани?
	— Да, бяха великолепни, както и тя самата е великолепна жена — съгласи се Джони, докато посягаше да си вземе от поставения пред тях току-що опечен хляб. — Бих желал тя да беше по-достъпна за мен.
	Манроу вдигна учудено вежди, а ножът, който той бе насочил към порцията печено пиле, така си остана във въздуха.
	— Нима искаш да кажеш, че тя не е достъпна за теб?
	— Не, не това имам предвид. Знаеш, че нямам намерение да слагам брачните окови скоро, а Елизабет не е типът жена, способна да бъде метреса.
	— Мислиш, че тя е с прекалено добро потекло? Но тогава какво ще кажеш за Роксейн? — попита Манроу, като най-после остави ножа си настрани.
	— Както знаеш, тя не ми е официално метреса, нито пък Джанет Линдзи или някоя от другите ми любовници — добави Джони. — Аз просто ненавиждам баща й повече от всичко на света.
	— Тя се отдели от него.
	Джони погледна към пилешката кълка, която се канеше да захапе, и попита:
	— Нима ще спорим за това?
	— Не искам да й причиняваш неприятности и да я правиш нещастна. Знаеш това.
	— Не съм и причинил нищо, а и не смятам — Джони премести крака си и се загледа в братовчед си. Когато заговори отново, гласът му бе добре премерен. — Ние с Елизабет разбираме много добре докъде могат да се разпрострат нашите чувства.
	— Когато тръгвахме обаче, Елизабет звучеше така, като че ли очаква да се видите отново.
	Джони се смути за момент.
	— Може би съм казал нещо такова — промърмори той.
	Манроу се наклони към Джони и почти го докосна.
	— Но ти не смяташ да се връщаш там, нали?
	Джони се подвоуми. От стойката на Манроу и от тона му лъхаше решителност.
	— Не — каза накрая той. — И твоето отношение няма да промени намеренията ми. — След това меко добави: — Тя е дъщеря на моя най-омразен враг, на човека, който е стар противник на клана Кари. В момента неговата страна също не е особено приятелски настроена към нас и усилва гарнизоните си по границата, но да оставим настрана политиката… Има и една твърде егоистична причина — аз не желая да се женя.
	Манроу се отпусна назад в стола си. Напрежението му неочаквано бе спаднало.
	— Което означава, че ти мислиш да скъсаш с Елизабет Греъм — тихо уточни той.
	— Съжалявам, така е. — Джони знаеше колко привързан е братовчед му към Елизабет. Той не искаше да го обиди и дълбоко съжаляваше за случилото се, а знаеше също, че няма да му е лесно да я забрави.
	— Тя ще го преживее някак си. Сигурен съм в това — каза Манроу с учудващо спокойствие. — След осем години злополучен брак с Хотчейн Греъм — продължи той — нейното разочарование от раздялата с теб няма е сериозно.
	— Точно така — съгласи се Джони, като пусна една своите пленителни усмивки. Приятно му бе да види срещу себе си отново стария Манроу, този, когото познаваше отдавна, а не галантния рицар, в който Манроу бе превърнал напоследък.
	— Елизабет често говореше за новата свобода, която придобила след смъртта на мъжа си — продължи Джони. — Едва ли сега ще залинее от липсата на моята компания.
	— Да, особено със строежите, които са й се струпали главата. Започнатата от нея къща ще се строи поне две години и надали ще има много време за празно вайкане.
	— Особено с Джордж Болдуин постоянно в краката й — шеговито добави Джони и в същото време усети остро недоволство от тази мисъл, но побърза да пропъди угризенията си. — А сега, искаш ли да се обзаложим кой е бил подкупен от нашите общи познати, докато нас ни нямаше — продължи той, като рязко смени темата. — Аз бих прогнозирал — Белхавен, Монтруз и може би Селкърк.
	— Чудя се какво ли е струвало да бъдат купени техните гласове — каза Манроу, който се захвана отново с яденето си. Тези тримата продадоха Шотландия.
	Джони направи кратка пауза, преди да отговори:
	— Мръсна игра играе Англия, а бедността на Шотландия я улеснява още повече.
	— Все пак Дворецът може и да не вземе надмощие.
	— От известно време аз вече не съм така сигурен — уморено отбеляза владетелят на Рейвънсби.
	— Нека не забравяме, че ние смогвахме да държим настрана англичаните почти две години.
	Джони се усмихна.
	— Навярно си прав. Кой знае… Може и нашият Давид да победи английския Голиат. Особено ако войната на Континента вземе лош обрат за англичаните.
	— И ако нашият Закон за сигурността бъде одобрен От Лондон.
	— Да, ако…
	Така сериозните проблеми, пред които Шотландия бе изправена, неусетно изместиха разговора за съдбата на Елизабет Греъм.


>	ГЛАВА ШЕСТНАДЕСЕТА

	На следващата сутрин, грохнали от умора, те вече яздеха в покрайнините на Единбург. Конете им бяха на края на силите си. Малко по-късно пристигнаха в Рейвънсби. Джони успя набързо да се измие, преоблече и похапне и се отправи за договорената среща с Роксбърг и Флетчър. Партията на дребните земевладелци планираше да обсъди днес своята стратегия, един ден преди подновяването на сесията на парламента в понеделник.
	— Изглеждаш направо съсипан — възкликна Роксбърг, когато Джони се отпусна тежко на стола на тяхната маса в кръчмата на Стейли.
	— Имай предвид, че видът ми е цвете в сравнение с това как се чувствам — каза Джони, като прокара ръка през още мократа си коса, след което се отпусна назад в стола и добави уморено: — Напоследък не ми се събира много сън. Кажи ми сега какво точно изпуснах?
	— Това, за което трябва да съжаляваш, е моряшкото парти на Рокси — остроумно отбеляза Роксбърг.
	— За Бога… — простена Джони. Бе забравил да поднесе извиненията си за това, че не бе присъствал.
	— Твоят брат обаче не се посрами. Представи се като истински мъж — продължи малко нетактично Роксбърг. — В случай, че това те интересува.
	— Слава Богу — притеснението бе изчезнало от лицето на Джони.
	— Нима не си любопитен да узнаеш повече подробности? — Роксбърг добре знаеше, че трудно може да учуди Джони с подобни новини, все пак бяха приятели от много години.
	— Честно да си призная, по ме интересува какво съм пропуснал от политическия живот — промени посоката на разговора Джони, тъй като не желаеше повече да си туби времето с празни приказки за похожденията на брат си.
	— Пратеници за и от Лондон се погрижиха да напълнят джобовете на собствениците на крайпътните ханове — саркастично отбеляза Флетчър. — Туидейл е притискал Годолфин да одобри Закона за сигурността, поне слуховете са такива.
	— Известно ли е вече как Лондон възнамерява да отговори на това? — Джони добре знаеше, че светът на шотландската политика бе малък и такива неща бързо се разчуваха.
	— Пак според слуховете Годолфин ще приеме.
	Тази вест обаче не успя да успокои напълно Джони. Той познаваше англичаните твърде добре.
	— Мислители, че това е истина? — попита той, като се опитваше да контролира вълнението си.
	Флетчър вдигна рамене, след което отчупи малко хляб и се накани да го потопи в чашата с горещ шоколад, която стоеше пред него.
	— Ще научим за това твърде скоро — отговори той.


	Бяха необходими обаче още два дни, изпълнени с дебати и задкулисни сделки, докато правителството на Англия даде съгласието си.
	Туидейл най-после бе разбрал, че сесията от 1704 година, подобно на тази от предната година, отново няма да доведе до гласуване на исканата от Лондон подкрепа за прехвърляне на наследственото право върху трона. В това отношение нарежданията на лорд Годолфин, ковчежник и пръв министър на кралица Анна, бяха ясни. Сегашната военна обстановка в Европа, която разтърсваше здраво английските банки и пазари и превръщаше съществуването им в истински кошмар, изискваше поне за момента Англия да се въздържа от открити провокации срещу Шотландия. В този дух бе писмото на лорд Годолфин до върховния комисар на Шотландия, в което той упълномощаваше Туидейл да подпише Закона за сигурността, ако всички други методи бъдат изчерпани и преговорите рискуват да бъдат прекратени.
	Туидейл така и направи. Датата бе пети август.
	В този ден заседателната зала буквално избухна в нестихващи ръкопляскания и ликуващи викове. Шотландският парламент, който от две години се бореше да изземе управлението на Шотландия от кралицата в свои ръце, сега бе извоювал бляскава победа.
	Конституционните идеи на парламента и неприкритите амбиции да се лиши английската монархия от правото на глас при определяне съдбата на Шотландия обаче се оценяваха в Лондон като крайно опасни и неприемливи.
	На двадесет и осми август, един ден преди да започнат дебатите по създаването на национална шотландска армия, Туидейл, както по-късно се разбра, по заповед от Лондон бързо напусна сесията. Официално бе обявено, че той ще отсъства до седми октомври.
	Кралският двор обаче нямаше никакви намерения да свиква отново Шотландския парламент, докато англичаните не възстановяха силните си позиции. На тринайсети август Малборо спечели победа срещу французите при Бленхайм. Новината за нея достигнало Лондон на двадесет и първи август и Англия вече не бързаше да признае правото на самоопределение на шотландците.


	И докато Джони бе погълнат от важните държавни дела около независимостта на Шотландия, времето на Елизабет също бе запълнено от едно важно събитие, макар и в чисто личен план.
	За първи път в нейния живот месечният й цикъл закъсняваше.
	Първоначално тя не смееше дори да мисли, че може да е бременна: в миналото прекалено често бе изпитвала разочарованията от напразните надежди и сега не искаше да изкушава съдбата. Подобно на сън, възможността да има дете от Джони Кари й се виждаше твърде хубава, за да бъде истина. Ето защо тя реши да не мисли повече за това отклонение в цикъла. Въпреки положените усилия обаче, цялото й съзнание бе насочено към това събитие. Тя откри, че е неспособна да се противопостави на вълнението, което изпълваше сърцето й, ума и душата й. По сто пъти на ден Елизабет броеше на пръсти изминалите дни или пък ги записваше на лист, сякаш мастилото придаваше достоверност на една идея, на която тя не смееше да се надява.
	Така изминаха пет дни. После седмица…
	Нима бе възможно, след като бе чакала толкова дълго и бе желала това събитие повече от всичко друго на света?
	Още десет дни се изтърколиха от август, а после още две седмици…
	Нямаше съмнение, чудото бе станало.
	Елизабет бе завладяна от мечти и блянове. Строителството на новата й къща, която дотогава изпълваше нейния живот, сега бе забравено напълно. Въпреки че тя продължи да се появява на строежа всеки ден, да дава нови заръки и да отговаря на въпросите на строителите, нишката на мислите й течеше в съвсем друга посока. Елизабет бе чужда на всичко друго освен на вълнуващите процеси, които протичаха в утробата й.
	Нима все пак бе истина? Тя не беше безплодна! Нима най-накрая ще има собствено дете, което ще може да обича? Най-после нейните сърцераздирателни молби бяха чути и съдбата й бе изпратила отговор в лицето на Джони Кари.
	Тя можеше да си представи каква ще бъде реакцията на Джони, когато разбере, че ще става баща. Той ясно бе показал отрицателното си отношение към подобна възможност в нощта преди да си замине. Оттогава вече месец тя не бе получила никаква вест от него, като се изключи коприната, която и беше изпратил, както бе обещал. Можеше да се допусне и възможността Манроу да е свършил тази работа вместо братовчед си. Почеркът на бележката, която придружаваше пратката, не приличаше много на почерка на Джони. Самото съдържание също не говореше много. Написани бяха няколко кратки фрази без нищо лично в тях, само традиционните пожелания за успех в започнатите начинания.
	Подписът гласеше просто „Рейвънсби“, все едно, че бележката бе предназначена за адвоката на Джони.
	Елизабет и не очакваше нещо повече, особено като си спомнеше поведението на Джони на раздяла. Тя не бе изненадана, нито пък потъна в мрачни мисли. Досега нейният живот представляваше низ от компромиси и половинчати стъпки, така че не можеше да приеме изведнъж, че занапред я чака само безоблачно щастие. Въпреки че не желаеше да се разпуска, тя си позволи едно малко празненство в началото на септември. Месечният й цикъл бе закъснял повече от половин месец.
	Същия ден Джордж Болдуин, който бе навестил Елизабет, за да й донесе една нова книга от Лондон и да види как вървят строителните работи, отбеляза нейното повишено настроение.
	По време на чая той каза:
	— Поруменяла си, Елизабет. Да не си стояла прекалено дълго на слънце? — загрижено попита той, като същевременно внимаваше да не се бърка в личните дела на домакинята.
	Елизабет се усмихна. Помисли си каква огромна разлика имаше между него и Джони Кари, който просто вземаше това, което иска.
	— Навярно е от слънцето, Джордж, или пък от горещия чай — отговори тя с усмивка. — Признавам обаче, че настроението ми също е добро, а и строежът напредва бързо — завърши тя, прикривайки с лекота причините за своето щастие.
	— Учудвам се на твоите изключителни способности, Елизабет. Другите жени не са като тебе. Повечето се задоволяват само със задълженията си на домакини.
	Повечето обаче са нямали Харолд Годфри за баща, нито пък са били омъжени за Хотчейн Греъм, искаше да отговори тя. Когато живее с такива хора, човек бързо придобива нужните умения, за да се защити от безочливостта. Вместо това Елизабет отвърна:
	— Това просто е друга част от домакинската работа. Не забравяй, че като вдовица аз трябва да се науча да върша нещата сама — допълни тя учтиво.
	— Не виждам смисъл в това да оставаш вдовица. Трябва само да кажеш „да“ и аз с радост ще поема твоя товар.
	Джордж бе отместил чашата си, а неговото изражение говореше за една истинска и неподправена обич, която неколкократно го караше да прави предложения на Елизабет.
	— Искрено ти благодаря, Джордж. Знаеш много добре колко ценя приятелството ти, но знаеш също така колко силно държа на свободата си. Хотчейн бе труден човек — тя направи театрална пауза, като затвори за малко очи, сякаш се бореше с трагичните спомени.
	— Той бе ужасяващ човек — разгорещено каза Джордж. — Ти заслужаваш да получиш по-добър живот. Не забравяй, всички мъже не са като Хотчейн — добави той, напълно разбрал нежеланието на Елизабет да се обвързва отново след подобен семеен живот. — Аз не искам да ти досаждам, но ако решиш, че моята обич е приемлива за теб, ще съм радостен да предложа сърцето си.
	Джордж Болдуин бе загадка за нея; прекалено щедър и благосклонен, за да бъде искрен, твърде морален, за да бъде истински в свят, където подобни добродетели не се ползваха с популярност. Тя никога не знаеше как да се държи в негово присъствие. Той предизвикваше у нея обърканост и освен приятелски чувства, Елизабет не изпитваше нищо друго към него.
	— Много си мил, Джордж, но моля те, нека сменим темата. Аз не се интересувам от женитба. Наистина, Хотчейн бе щедър към мен, поне в завещанието си; сега аз съм добре осигурена.
	— Ще бъдеш самотна, Елизабет.
	Тя си помисли, че вече е самотна, тъй като усещаше липсата на буйния и безразсъден мъж, който едва ли изобщо се сещаше за нея. Годините на благоразумна предпазливост обаче отговориха вместо нея.
	— Нямам време да бъда самотна. Сам виждаш колко съм заета.
	— Аз обаче ще продължа упорито да настоявам — заяви Джордж, като се усмихна.
	— Тогава ще бъдем заедно в упорството си — отговори Елизабет и ясно даде да се разбере, ме не смята да отстъпва, след което добави вече по-меко: — Ще се радвам обаче да продължа да те виждам, Джордж. Благодаря ти още веднъж за книгата.
	— Поне ще мога да попълвам библиотеката ти. Все пак мисля, че мистър Фолси е прекалено предпазлив и критиките си към западните въстания. Лично аз бих предпочел да видя всички бунтовници затворени в лондонската „Тауър“.
	— Това до голяма степен зависи от политическите убеждения. Има хора, които биха желали бунтовниците да бъдат на свобода или пък да завладеят трона.
	— Типично женско драматично решение.
	— Според мен, напълно реалистично, особено ако си привърженик на Монмауф*.
	[* Джеймс Скот Монмауф — Херцог на Монмауф (1649–1685), претендент за престола на кралица Елизабет. Той е незаконен син на Чарлз II и Люси Уолтър. През 1685 година Монмауф вдига въстание, за да вземе престола, но е разбит и екзекутиран заедно с триста и двадесет свои сподвижници. — Б.пр.]


	Една седмица по-късно двамата синове на Хотчейн я навестиха. Визитата им бе неочаквана и в никакъв случай не се дължеше на роднинска загриженост. Елизабет съжали, че бе толкова любезна да допусне през охраната на верния Редмънд двамата мъже.
	Матю и Лоусън Греъм бяха заставени да оставят оръжието си пред вратата, но въпреки това Елизабет почувства как по гърба й пробягаха студени тръпки, когато те се изправиха срещу нея в гостната. Едри и тромави мъже, те бяха по-млада версия на нейния съпруг. И двамата бяха по-възрастни от нея; по-големият, Матю, бе на петдесет години, а брат му — на четиридесет и шест. Взираха се в нея досущ като баща си, с тази студена безпристрастност в погледа.
	— Мога да ви предложа нещо освежително — каза тя, като се стремеше нарочно да придаде на гласа си резервираност, — но се боя, че сте дошли по работа, която не търпи отлагане.
	— Ние взехме решение, че ти трябва да се омъжиш отново — безцеремонно заяви Матю, застанал до огрения от слънцето праг. — Скоро изтича годината на траур. — С подобен тон той би й съобщил и прогнозата за времето например, толкова прозаично бе изказването му.
	— Благодаря за вашата загриженост — саркастично хладно отговори Елизабет, разгневена от тяхната арогантност. — Аз обаче нямам желание да се омъжвам повторно — наблегна тя, здраво стискайки юмруци, за възпре надигащия се в нея гняв. Беше в градината, когато те пристигнаха, затова роклята й бе поизцапана, което не пречеше да изглежда все така прекрасно. Красотата на младостта й обаче контрастираше с леденото държание.
	— Вашият баща ми остави достатъчно пари — бързо добави тя, — за да мога да си позволя това.
	— Баща ми ти остави тези пари, защото ти го омагьоса — парира я Матю, като я гледаше втренчено с неприкрит присмех.
	— Баща ви трудно се поддаваше на магии, беше прекалено безчувствен — предизвикателно отвърна Елизабет, която искаше двамата Греъм да разберат, че трудно могат да пречупят волята й, калявана в продължителното общуване с коварството.
	— Казах ти, че тя няма да ни послуша — промърмори Лоусън, които нервно се поклащаше от крак на крак, стойка на боец преди нападение. По-големият брат се обърна, за да го успокои и тихо шепна:
	— Това няма никакво значение. — После добави, без да изпуска от погледа си Елизабет: — Мислехме, че ти можеш да се омъжиш за Люк. Жена му почина миналата година.
	Емоционално гласът му напомняше много този на неговия баща. Познатият тон направо я жегна и тя почувства как нейното възмущение набира сила. По-малкият син на Хотчейн вече бе погребал две съпруги и тя нямаше намерение да става третата.
	— Нека да ти изясня нещата, Матю — гласът й трепереше от негодувание. — Аз не харесвам нито теб, нито някой от твоите братя. Редмънд пък не ви понася още повече, така че тръгнете си, докато сте още цели! — Елизабет си пое дълбоко въздух, след което продължи: — Може да отнесеш следното послание на твоето семейство — тя отново направи пауза: — Парите, които баща ти ми остави са мои и вие няма да ги притежавате.
	— Не ти липсва смелост, Елизабет — каза по-големият син на Хотчейн. — Несъмнено това е допадало на татко. Ние обаче не дойдохме сами, ако си забелязала. Ескортът ни, който чака отвън, е добре въоръжен.
	— Тогава добре дошъл, Матю! Можеш да се опиташ да влезеш с войниците си тук. Редмънд те чака с готовност, така че не разчитай, че ще ме накараш да се подчиня на заплахите ти.
	— Ние можем да накараме съда да те обяви за вещица — продължи той, сякаш въобще не беше чул нейните думи.
	Елизабет си спомни за стария Хотчейн Греъм, който се държеше също така безочливо, и за момент се почувства несигурна. Тя обаче съумя да успокои нервите си; отдавна бе научила, че тираните само си дават вид, че лесно ще те победят.
	— Аз не съм твоята плаха съпруга или дъщеря, Матю. Твоите заплахи не ме тревожат — отговори наперено Елизабет, въпреки че усещаше как от студения поглед на Матю по гърба й пробягваха тръпки. — Ти можеш да заведеш дело в съда срещу мен, но ако го направиш, никога няма да откриеш парите ми. Аз живях осем години с баща ти, но пред него Луцифер е просто аматьор, а вие, момчета, сте като сукалчета. — Тя спря за момент, за да си поеме дъх и да се успокои. Усещаше, че се разтреперва цялата от възмущение, а нямаше желание да показва излишна слабост. — Предлагам ви да отнесете това пътуване към графата „загубено време“ — продължи тя, вече със спокоен тон. — И бъдете благодарни, че баща ви не ми остави всичките си пари. Ако наистина го бях омагьосала, нямаше да се задоволя само с шейсет хиляди.
	— Може и да приемаш предизвикателствата като мъж — тихо каза Матю, — но не забравяй, че си само жена, която на всичко отгоре е самотна и неомъжена.
	Матю бе глава на клана Греъм не само защото беше — възрастният, но и защото бе надарен с въображение.
	— Някои съдилища ще те признаят за неспособна да справяш със собствените си дела — продължи той с мек глас, докато видът му оставаше все така безизразен. — Съдиите могат да вземат решение, че ти се нуждаеш от мъж.
	— А някои могат да решат, че твоят брат Люк има нужда от пазач, а не от съпруга, затова, Матю, бъди така добър и остави мен и моите пари извън плановете на вашето семейство. Върви да грабиш някого другиго. А сега трябва да си ходите — заяви тя със същия мек глас като неговия. — Или ще извикам Редмънд да се заеме с вас.
	— Ние ще се върнем, Елизабет, но следващия път ще сме с адвокати.
	— Не си губете напразно времето.
	— За шейсет хиляди мога да си позволя да загубя част от драгоценното си време — отвърна той с толкова студена усмивка, че човек имаше чувство, че температурата в стаята се понижава. — Хайде, Лоусън, ела — обърна се той към брат си така, както някой би повикал любимото си домашно животно.
	Двамата яки синове на Хотчейн напуснаха стаята и оставиха заплахите им да витаят след тях.
	След затварянето на вратата Елизабет бързо се отпусна на най-близкия стол, преди краката й да са се подкосили от вълнението. Тя потръпна от мрачните мисли, които я бяха обзели. Не можеше да се каже, че посещението на двамата Греъм бе неочаквано за нея. Тя знаеше, че семейството на мъжа й ще се опита по някакъв начин да си възвърне парите на стария Хотчейн, ето защо Елизабет се бе погрижила да си осигури телохранители. Тя обаче не бе допускала, че ще се чувства толкова самотна и уплашена.
	За разлика от нейния баща, с когото можеше да се договори за определена цена, семейството на Хотчейн все още живееше по древните закони на прадедите си. Те не признаваха прогреса на цивилизацията и бяха готови да премерят силите си с всички врагове, които им се изпречеха на пътя. Крепостта Редсдейл винаги ги бе защитавала от цивилизацията и преследванията на неприятели.
	Две седмици по-рано тя нямаше да бъде така наплашена, две седмици по-рано тя щеше да бъде по-дръзка… Но сега… Не посмя да довърши мислите си, обезпокоена за бъдещата си рожба. Но ако наистина в утробата й се развиваше детето на Джони Кари, тя трябваше да намери сили да бе защити. Не с празния оптимизъм, че всичко ще бъде наред, а с добре премерени разумни действия.
	Елизабет изведнъж разбра, че ако иска да постигне нещо в борбата си срещу фамилия Греъм, ще трябва да преразгледа в нова светлина предложението за женитба на Джордж Болдуин.


	Елизабет извика Редмънд и му разказа подробно за срещата си с Матю Греъм.
	— Колко мъже може да събере той? — попита тя, като искаше най-напред да е наясно каква точно е заплахата.
	Съвсем наскоро богатата наследница Маргот Талмидж бе отвлечена от Матчмънтови и насила бе заставена да се омъжи за техния син. И докато съдът вземе решение по случая, тя вече бе жена на младия Матчмънт. Случаи като този не бяха изключение, щом на карта бяха заложени големи суми пари. Користолюбиви и обеднели семейства просто крадяха богатите наследници и ги женеха пряко волята им за своите синове. Решението на съда след това не бе от голямо значение Елизабет знаеше за няколко случая, които продължаваха да се гледат с години.
	— Около двеста войници или малко повече, ако успее да привлече Дънстейбъл Греъм с хората му — отговори Редмънд.
	— Което обаче ще му струва пари — отбеляза тя.
	— Но това ще са добре похарчени пари и той сигурно ще се реши да се раздели с тях, като се има предвид печалбата, която ще получи, ако успее със своя план.
	— Тогава ние също ще имаме нужда от повече мъже. Предпочитам да похарча парите си за себе си, отколкото да ги дам в ръцете на семейство Греъм. Какъв срок е необходим, за да увеличим броя на наемниците?
	— Не повече от седмица, най-много десет дни, за да равня нашите сили с техните. Но има и друга възможност — предложи той, докато пръстите му барабаняха по костената дръжка на камата. — Аз и моите хора можем да ги настигнем, преди да са се прибрали в крепостта Редсдейл.
	Преди много години Редмънд бе загубил своята любима, която бе изнасилена от Матю Греъм, и само уважението му към Елизабет го бе възпряло да си отмъсти сега на Матю, било то и с риск да загуби живота си.
	— Не мисля, че Катрин Блеър ще е доволна от подобна безсмислена саможертва… същото се отнася и за мен.
	Редмънд се изчерви при споменаване на името на новата му годеница, което пролича дори под силния му тен.
	— Факт е обаче — изрече Редмънд с развълнуван глас, — че светът ще е по-добро място за живеене, ако ги няма синовете на Хотчейн. Заслужава си да бъдат убити.
	— Въпреки че напълно съм съгласна с теб — каза Елизабет, — аз не искам да съм отговорна за смъртта им, освен в критична ситуация, когато няма друг изход. Всъщност предпочитам въобще да не ги виждам или чувам повече — тя въздъхна тежко и добави: — Което е изключено при алчността на Матю. — След това се облегна назад и се усмихна. — Така че, вместо да се радваме на един по-прекрасен свят, просто ще наемем повече хора, които да се грижат за моята безопасност.
	— Знаеш, че те няма да те оставят дълго време с парите на Хотчейн — тихо й напомни Редмънд, чийто нежен глас контрастираше на могъщото му тяло.
	Тя се вгледа за момент в мъжа, който й бе телохранител откакто се бе омъжила за Хотчейн Греъм. Елизабет подозираше, че основната задача на Редмънд е била свързана не само с възможността да предотврати нейното бягство от съпруга й, но и да я пази от другите членове на семейството. Сега той се бе отпуснал в креслото точно срещу нея; сабята му се поклащаше отстрани на бедрото, в колана му бяха затъкнати пистолетите, които проблясваха на слънцето, а светлокестенявата му коса бе късо подстригана. Въпреки че бе непривично за епохата, това бе крайно практично.
	Елизабет си помисли неочаквано колко рязко се бе променил животът й. Не бе изминала и седмица от времето, когато ежедневието й наподобяваше възхитителен рай, а сега самото нейно съществуване бе поставено на карта.
	— Мисля — каза тя с известно огорчение, — че те трябва да са доволни от техния дял от парите на Хотчейн. Та моите шейсет хиляди са съвсем незначителна част от богатството на стария Греъм.
	— Така че, ще е още по-лесно да ти ги вземат. Как биха се отказали от толкова лесна плячка.
	— Сигурно наистина би било прекрасно да ги убием — саркастично отбеляза Елизабет, — но сега пред мен стоят по-важни неща. — Нова сянка на безпокойство пробягна по лицето й. — Нещо по-съществено от алчността на Матю, по-важно от проклетите пари.
	— Бебето ли? — тихо запита Редмънд.
	Устата й така си остана отворена на половината дума, а очите й се разшириха от изненада. След първия момент на стъписване тя успя да промълви:
	— Откъде знаеш това?
	— Катрин ми каза… — Редмънд се поколеба заради личния характер на повдигнатата тема. Не бе работа на един мъж да се интересува дали месечният цикъл на жената отсъства, или закъснява — … за възможността да си бременна — довърши той, като почувства как по лицето му избива червенина.
	— Сигурно Моли е казала на Катрин.
	Нейната лична прислужница Моли взимаше уроци но четене при годеницата на Редмънд, която преподаваше в селското училище.
	— Значи това не е тайна вече за никого в къщата и всички броят дните, така ли? — усмихна се неочаквано тя.
	Слабата усмивка, която се появи на устните на Редмънд, бе потвърждение на въпроса й.
	— Изглеждаш щастлива. Всички ние много се радваме за теб и ти желаем истинско щастие.
	— Въпреки че не съм още съвсем сигурна дали ще ставам майка, Редмънд, ти си прав, аз съм в екстаз. По-точно бях преди появата на Матю Греъм. Мисълта, че мога да бъда обвинена като вещица, ме кара да се замисля след онзи случай в Лейнхед, където миналата пролет изгориха една жена на кладата заради подобни небивалици. А на всички е известно също, че фамилията Греъм държи в ръцете си съдиите в Редсдейл. И гласът на Матю, когато каза, че трябва да се омъжа, защото сама жена не е в състояние да управлява такова голямо наследство, звучеше съвсем спокойно и убедително. Може би той вече е говорил с някой съдия по въпроса. Ето защо се чудя дали да не изпреваря събитията и да се омъжа за някой, който аз си избера.
	— Рейвънсби със сигурност е по-влиятелен от Греъм, той ще може да те защити.
	— Разбира се, че няма да е той.
	— Защо да не те защити той?
	— Защото няма да се ожени за мен.
	— Ти каза ли му вече за детето?
	— Все още е прекалено рано, а и дори да съм наистина бременна, аз нямам намерение да му съобщавам за това.
	— Може би той ще иска да узнае?
	— Мисля, че не, нещо повече, сигурна съм в това, Редмънд. — Тя продължи да излага съображенията си пред него, все едно, че ставаше въпрос за месечна стипендия, а не за толкова важни за нейното бъдеще проблеми. — Сериозно си мисля дали да не приема предложението за женитба на Джордж Болдуин. Той е от известна в тази област фамилия, чичо му е съдия в Хексман, а Болдуинови са били шерифи на Тевиътдейл от векове. Той може да ми осигури зашитата срещу адвокатите и съдиите на Греъм, а ти ще се справиш с войниците на Матю. Мисля, че това е съвсем разумно решение на проблема.
	— Все пак, не би ли предпочела да имаш Рейвънсби за съпруг и защитник?
	— Моля те, Редмънд, не ме питай повече… — Елизабет притвори очи, тъй като съзнанието й бе завладяно от силен копнеж по Джони. Миг по-късно, когато отново ги отвори, на лицето й не можеха да се прочетат никакви чувства. — Има безброй причини, поради които Джони не е заинтересуван от моето критично положение — тихо продължи тя. — Една от най-важните е, че той няма намерение да се жени въобще. Джони вече има деца, а все още не се е оженил. Нещо, което не трябва да забравяме. Така че, аз предпочитам по-практичен подход към проблемите, нещо, което ще е в сферата на възможното. Джордж Болдуин, който е един сладък мъж, сам предложи услугите си. И въобще, както знаеш, Редмънд, повечето жени вече не се женят по любов, така че моята женитба с Джордж едва ли ще бъде голямо изключение. А пък и доколкото си спомням, не съм искала твоето мнение по този въпрос — меко добави Елизабет, а пръстите й нервно усукваха краищата на ленената й пола. — Това, което исках от теб, е да ми кажеш дали ще можем да попречим на Греъмови да навредят на това — тя се усмихна — вероятно дете.
	— Сигурен съм, че ще ги спрем — просто каза той. — Между Джордж Болдуин и неговата власт в Нортфумберланд, от една страна, и моите войници, от друга, твоето дете ще бъде в пълна безопасност.
	— Благодаря ти — каза Елизабет, успокоена от неговата увереност. — Аз съм ти много задължена, Редмънд.
	— Бих желал да мога да накарам Рейвънсби да се ожени за теб.
	— Имаше време, когато и аз желаех същото. Но съм доволна и от това, което имам. Ако наистина се окаже, че съм бременна, уверявам те, Редмънд, не ми трябва нищо повече.
	— Джордж Болдуин обаче може да има претенции. Повечето мъже биха желали да властват над теб, както старият господар.
	— Никога вече няма да позволя това — Елизабет поклати глава. — Кълна се. Дори от любов. Ако Джордж се съгласи да се ожени за мен, то ще бъде по моите условия. Аз няма да зачеркна свободата си дори и заради неговата защита. Ако се наложи, ще намеря други начини да се боря срещу плановете на Матю Греъм.
	— О, Болдуин ще се съгласи на твоите условия — каза Редмънд. — Този човек наистина те желае. Но дали ще спази условията по-късно?
	— Споразумението ни за женитбата ще бъде желязно, мога да те уверя. — Тя направи гримаса. — Аз съм предвидила всички възможности.
	— Какво ще стане с детето? Ако е момче, Джордж едва ли ще иска да остави в наследство своята баронска титла на момче, което е от друг мъж.
	— Аз и не очаквам подобно нещо от него.
	— Виждам, лейди Греъм — каза той с усмивка, — помислила си за всичко. Това, което остава аз да направя, е да намеря хора, които ненавиждат синовете на Хотчейн Греъм достатъчно силно, за да ги убият.
	— Това ще бъде ли трудно? — попита Елизабет, която бе наясно, както и Редмънд, че Греъмови имат достатъчно врагове в Нортфумберланд поради честите си набези срещу скотовъдците и кражбите на добитък.
	Редмънд се засмя.
	— Аз ще се справя.
	Елизабет отложи разговора си с Джордж Болдуин с две седмици, тъй като искаше да се увери, че е бременна, преди да се съгласи да даде ръката си на човек, към когото не изпитваше почти никакви чувства. През това време тя живееше в непрекъснато напрежение — често наблюдаваше пътя за непознати конници, в полунощ се ослушваше, за да разбере всичко ли е наред при смяната на караула, взимаше уроци по стрелба от Редмънд и не преставаше да се чуди какво ли е намислил Матю Греъм.
	През това кратко време Редмънд увеличи свитата до стотина добре обучени мъже и сега Трий Кингс приличаше повече на военен лагер, отколкото на провинциално имение.
	Тези промени Джордж Болдуин забеляза в деня, когато отново прекрачи прага на имението на Елизабет. Беше средата на септември. Той бе чисто и спретнато облечен с кафява вълнена дреха и проста ленена риза. Одеждите му бяха съвсем обикновени, въпреки значителното богатство, което притежаваше.
	— Изглежда, ти се готвиш да се защитаваш, ако избухне война с Шотландия, при това, без да разчиташ на помощта на Англия — леко подигравателно каза той, докато сваляше ръкавиците за езда от ръцете си. — Слугите ти не са от най-елегантните и със сигурност се справят по-добре с оръжието, отколкото с приборите за хранене.
	— Това е само предпазна мярка — неясно отговори Елизабет. Тя още не бе готова да му каже истината.
	— Срещу евентуална война? — веждите му се повдигнаха в недоумение.
	— Срещу превратностите на бъдещето — отново неясно отвърна тя и преди да последват нови въпроси, бързо добави: — Искаш ли чай, или бренди?
	Когато той си избра бренди, тя му наля една стабилна доза, като си мислеше, че той ще има нужда от подкрепление, преди да чуе нейното предложение. Те поговориха за времето, отбелязвайки колко топло се задържа то през тази есен. После обсъдиха здравето на кралицата, която отново бе преживяла една от болезнените кризи на подагра, оттам разговорът им се прехвърли на войната в Континента, като през цялото време Елизабет премисляше наум най-различни встъпления, с които да обърне разговора в нужната посока. За щастие Джордж сам й помогна.
	— Виждам, че есента ти понася добре, Елизабет. Ти изглеждаш чудесно — заяви той с типичния си навик да прави комплименти. — Анна постоянно се страхува, че си прекалено слаба и не ядеш достатъчно. Аз обаче смея да не съм съгласен с нея — побърза да изрече Джордж. — Ти винаги си била съвършена за мен. Но и трябва да отбележа, че разликата при теб е очебийна — ти просто разцъфтяваш.
	Тя почувства как се изчервява при тези негови комплименти.
	— Благодаря ти, Джордж — отговори Елизабет, — наистина се чувствам чудесно. — И тя му се усмихна през малката маса за чай, като в същото време си мислеше, че русата му коса не бе подходящият цвят, а и гласът му бе прекалено нисък. Човекът, пред когото тя и желала да направи това признание, бе с гарваново черна коса, а когато беше в стаята, тя цялата се изпълваше от неговото присъствие. — Всъщност здравето ми бе една от причините, заради които те поканих тук — бързо каза тя, преди още да изгуби контрол над нервите си.
	— Мили Боже, добре ли си? — попита той, тъй като усети трепета в гласа й и това го обезпокои.
	— Да, напълно — каза тя. — Но въпреки всичко аз искам да засегна един малко деликатен въпрос.
	— Изцяло съм на твое разположение — бързо отговори той, галантен както винаги. — Не може да има нищо деликатно между приятели, въпреки че, както знаеш — той внимателно продължи: — бих желал между нас да има нещо повече от обикновено приятелство.
	— Да, добре… така е… Във връзка с нашето приятелство — неуверено започна Елизабет, като се мъчеше да намери нужните думи. — Аз имам едно малко странно предложение…
	— Да? — той отмести настрани чашата с брендито си, а кафявите му очи я погледнаха внимателно.
	Елизабет си пое въздух и преди да е изгубила контрол над самообладанието си, бързо каза:
	— Искам да се споразумеем по предложението ти за женитба, съгласен ли си?
	— Моят отговор е „да“ — незабавно отвърна той, лицето му се появи усмивка.
	— Само че има и нещо друго.
	— Аз също предполагах, че ще има нещо друго — тихо добави той. — След като Рейвънсби беше тук, няма начин.
	— Явно тук нищо не остава скрито-покрито.
	— Не съм чувал никакви слухове, Елизабет, ако това имаш предвид, но не забравяй, че съм светски човек. Значи сега имаш нужда от съпруг?
	Тя откри, че няма да е лесно да обясни на човека, който й предлагаше любовта си, че ако не бе алчността на Матю Греъм и произтичащата от това опасност за живота на нейното бъдещо дете, тя едва ли щеше да приеме женитбата с него.
	— Аз ти предлагам сделка не заради това — започна тя, като се опита с цялата си дипломатичност да обясни заплахите на Матю Греъм и нейната нужда както от въоръжена охрана, така и от юридическа защита.
	Той я слушаше учтиво, въпреки че не се нуждаеше от допълнителни обяснения, за да се ожени за Елизабет. Щом тя свърши своята тирада, Джордж каза:
	— За мен ще е чест да защитавам интересите ти в съда. Мога да те уверя, че страховете ти, че ще ти припишат обвинения за магьосничество, са напълно безпочвени. Отдавна вече хората не приемат вещиците насериозно, освен може би в горите около крепостта Редсдейл. Мога да те уверя също, че ще видиш братята Греъм арестувани в момента, в който стъпят в Тевиътдейл. Кражбите на добитък не се котират добре в съда — той се усмихна и надигна чашата си с бренди. — Смятай, че Матю вече не е опасен за теб.
	Джордж говореше напълно уверено и Елизабет почувства как товарът на притесненията пада от гърба й.
	— Благодаря ти, Джордж. Много ти благодаря — прошепна тя, а очите й се изпълниха със сълзи. Това бяха сълзи на облекчение. — Много си мил — само това успя да каже, след което избухна в плач.
	Джордж незабавно отиде до нея, седна и взе ръцете й в своите.
	— Не се страхувай, те няма да ти сторят нищо лошо Аз няма да им позволя да те наранят! — извика той, като я прегърна силно. — Моята обич е достатъчна и за двама ни, Елизабет… Моля те, недей да плачеш…
	Неговите думи я накараха да заридае още по-силно, тъй като се почувства виновна. Как можеше да използва така чувствата на този човек, без да може да му даде нищо в замяна? Може би тя допускаше грешка в усилията си да спаси своето дете?
	— Може би действията ми са необмислени — изхлипа тя, отдръпна се от него и забърса сълзите, които се стичаха по бузите й. — Аз искам твърде много от теб — прошепна тя — с дързост, която можеш да вземеш лошо възпитание…
	— Няма да ти позволя да оттеглиш предложението, скъпа — каза Джордж с усмивка. — Знаеш ли откога чакам този ден? Още от първия момент, когато те видях. Оттогава измина близо година. Помниш ли как дойде тук, за да потърсиш подходящо имение? Освен вече съм на трийсет и осем и нямам намерение да чакам повече, след като вече срещнах жената, която искам. Моля те, изтрий сълзите си, скъпа моя — каза той, като й подаде носната си кърпичка. — И нека да започнем да обсъждаме нашата сватба. Кога точно искаш да е церемонията?
	— Скоро — отвърна тя и с мъка се удържа да не избяга от стаята. Гласът на разума потискаше необуздания й инстинкт да се махне колкото може по-бързо. В и момент Елизабет се чувстваше не като голяма и независима жена, която знае какво иска от този живот, а като малко дете, изоставено от всички, които са го обичали.
	Все пак тя избърса старателно сълзите от очите си, понеже двамата имаха още какво да си изясняват. Като изключим тези редки моменти на отчаяние, в които Елизабет показваше слабост, в останалото време тя се стараеше още отсега да се грижи по най-добрия начин бъдещето на детето си.
	Елизабет реши, че най-удачният срок за подготовка сватбата ще е три седмици. Това време щеше да е достатъчно за адвокатите да приготвят всички необходими документи за женитбата, а предстоящият брак да обяви три пъти в църквата, както бе според каноните й.
	— Ако желаеш, можем да избегнем тези формалности — заяви Джордж. — Братовчед ми е духовник и ще е щастлив да се заеме със сватбените процедури. Стига да кажеш, ние можем да се оженим незабавно, особено ако се безпокоиш от клюките.
	Тя си помисли, че това е прекалено бързо. Сърцето й искаше отсрочка, въпреки че разумът подсказваше, че трябва час по-скоро да приключи с женитбата си. Накрая тя каза:
	— Защо да не направим и двамата компромис и да се договорим за след две седмици? Как ти звучи датата първи октомври? Времето би трябвало да е все още хубаво.
	— Чудесно — каквото и да кажеше тя, той пак щеше да се съгласи. — Къде желаеш да бъде церемонията?
	— Нямам претенции — за нея наистина това нямаше никакво значение.
	— В такъв случай, ще уважа многобройната си рода и ще избера катедралата в Хексман.
	Елизабет му предложи десет хиляди като булчинска зестра.
	— Останалите ще трябва да запазя за детето си, тъй като не очаквам то да те наследи — каза тя.
	— Запази си десетте хиляди, Елизабет. Аз нямам нужда от твоите пари и ще съм щастлив да се погрижа за детето ти. Дори титлата ми и семейното ми богатство ще са на негово разположение. То ще може да стане барон или баронеса, пък и не е задължително някой да знае, че не е мое собствено дете.
	— Благодаря ти, но няма нужда да си толкова щедър Хората от твоята кръв трябва да те наследят. Аз не мога да искам това от теб — тя си помисли, че Джордж е наистина един от най-щедрите мъже, които познава.
	В същото време за него можеше да се каже, че той бе един от най-големите егоисти, понеже цялото му поведение се ръководеше единствено от неутолимото желание да я има, независимо от цената.
	— Глупости — възрази той на нейните протести. — Аз не изпитвам голямо влечение към отдавна загинали предци. — Джордж сви рамене и продължи: — Нито пък тези, които не са част от моето собствено семейство. Освен това, аз имам достатъчно богатства, които ще стигнат не за едно, а за цяла дузина деца.
	Той се бе отпуснал до нея, брендито му още стоеше в ръката, а настроението му бе приповдигнато. Най-неочаквано жената, която му се струваше недостижима, сега щеше да бъде негова.
	В същото време в Елизабет се бореха противоречиви чувства. Фразата на Джордж за „дузината деца“ я изпълваше с ужас. Искаше й се истерично да се развика: „Не! Аз искам неговото дете… Не наши… само неговото!“ Дори за един кратък момент тя се усъмни, че ще може да поеме бремето на този нежелан брак. В същото време обаче знаеше, че не трябва да излага детето си на опасност. Тя разбираше също, че въпреки богатството и отдалечеността й от обществото, детето й няма да расте нормално без баща. Ето защо трябваше да се примири с тази женитба.
	— Както кажеш, Джордж — чу се да произнася учтиво тя. После се запита дали тази част от нейния мозък, която сега участваше в разговора, ще съумее и занапред да се нагърбва с общуването вместо нея. Дали наистина ще издържи на такава двойственост и докога?
	Засега Елизабет се справяше успешно. Дори позволи на Джордж да я целуне на тръгване и успя да изцеди от устните си усмивка, когато той се сбогува с нея. Със съжаление тя отбеляза пред себе си, че през следващите месеци трябва да доведе до съвършенство уменията си на актриса, ако иска да живее нормално с него. Нейното дете обаче щеше да бъде в безопасност. Елизабет бе удовлетворена.


>	ГЛАВА СЕДЕМНАДЕСЕТА

	На двадесет и девети август, ден след отсрочката на сесията на Шотландския парламент, Джони отплава за Ротердам, тъй като имаше достоверна информация, че Годолфин няма намерение скоро да възобнови работата на парламента. Интересуваха го новини от войната в Европа, а щабът на Съюзническите войски се намираше в Хага. Ако успехите на съюзниците срещу Франция продължаха, това щеше да окаже пряко влияние върху бъдещето на Шотландия.
	В допълнение, два негови кораба бяха на док в Холандия. Единият бе пристигнал съвсем наскоро от Кантон и отчасти вече бе разтоварен. Джони изкара близо седмица в Ротердам и Хага заедно с брат си Роби, който прекарваше по-голяма част от времето си там. През деня те обикаляха складовете и брокерските къщи, а вечер се развличаха по заведенията или с игра на карти. Следващата седмица завари Джони на път. Той бе поел по петите на чичовия си полк. А в топлия есенен ден, когато Елизабет предлагаше на Джордж Болдуин да се оженят, Джони споделяше лагерната трапеза на своя чичо, маршал дьо Турин, в пълно неведение, че му предстои да стане баща.
	Сега го вълнуваха новините, които бе научил, а те никак не бяха успокоителни. Френският генерален щаб бе напълно объркан след поражението при Бленхайм, а кралят се доверяваше единствено на съветите на сегашния си любимец дук дьо Шевроз или на силно религиозната си метреса мадам дьо Мейтенон. И двамата не заемаха никакви официални постове.
	— За да стигне нещо до ушите на краля, то трябва да мине първо през тази проклета цензура, а мадам не допуска никой до Негово величество, ако преди това не установи, че е порядъчно религиозен — промърмори чичото на Джони. — Талард, който изгуби битката при Бленхайм, вече е бита карта, както и Марсин. От друга страна обаче, младият Беруик, незаконният син на Джеймс, печели победа след победа, но Камилард, приятел и партньор на Луис по билярд, се опитва да уреди брата на своя приятел виконт дьо Газ с маршалска титла. Майната им! Ще бъде дяволски трудно да спечелим тази война с такава аристокрация, която само драпа да добере до маршалския жезъл. Виж, при Малборо нещата са други. Той сам подбира съюзниците си и сам решава какво да прави — маршал дьо Турин се намръщи, след което изпсува цветисто и, изглежда, от това му олекна. — Дяволите да ги вземат — каза той. — Аз си имам моята пенсия, имам си и моята крепост, а ще има други войни, в които да повоюваме още… — той се усмихна на племенника си. — Колко дълго ще останеш? — безплодните дискусии за съдбата на нацията отстъпиха място на по-приятни теми за разговор.
	— Ден или два. Тръгнал съм към Остенд, където ще бера малко информация от моите хора там.
	— Кажи ми как стои въпросът с независимостта на Шотландия? — запита чичо му с усмивка. — Може би това ще ме накара да се върна отново вкъщи, ако успеем да прогоним проклетите англичани от земите си.
	— По-добре не споменавай за това. Ако Малборо спечели войната тук, едва ли Лондон ще продължи да кокетничи с Шотландия. Тогава англичаните ще насочат цялото си внимание, за да ни накарат да застанем на колене, а поразниците на Малборо ще стоварят сопите си върху нас.
	— Ужасно нещо е да си толкова малък народ в този свят на големи нации.
	— Да, понякога е дяволски потискащо.
	— Доколкото чувам обаче, ти си успял да забогатееш за сметка на англичаните.
	— До известна степен, да — отговори Джони с лека усмивка. — Но аз гледам на това като на мое малко отмъщение. Моите фрегати са по-бързи от който и да е английски кораб в морето.
	— Пази си гърба, Джони. Политиците са мръсно племе и ще се радват, ако могат да те изгонят от парламента, понеже независимостта, която демонстрираш, едва ли е по вкуса им, а още по-вероятно е да го направят заради успехите ти в морската търговия. Търговиите са тези, които дърпат конците в Уестминстър, а те едва ли са доволни, когато някой измъква пари от джоба им. Така че, имай си едно наум и знай, че винаги си добре дошъл при мен във Франция — чичо му знаеше какво говори, тъй като самият той бе прокуден в младостта си заради неудобните си политически възгледи и се бе наложило да забегне, както много други млади шотландци, и да търси късмета си във Франция.
	— Моите кораби осъществяват по-голямата част от търговията на Шотландия — Джони погледна чичо си през чашата с вино. — Това навярно ще ги накара да се замислят, преди да предприемат подобни мерки срещу мен. Моите складове в чужбина държат стока на основната част от търговците в Шотландия, но което е по-съществено, в ръцете ми са повечето разплащателни влогове на търговците. Все пак ще си спомня за твоята покана, ако, не дай си Боже, някой път ми се наложи да търся убежище. Сега ми кажи как е леля Жизел и вашите дъщери?


	Два дни по-късно Джони бе в Остенд, а седмица след това — на път за Лийф. Там прекара бурна нощ с Рокси, но малко след полунощ с множество извинения се измъкна от постелята й, облече се набързо и напусна дома й. Начумерен и в лошо настроение, той спря в няколко таверни по пътя, но дори и ликьорът оставяше горчив вкус в устата му, какъвто бе и животът му напоследък. Той остави последното питие недокоснато и се отправи по тъмните улици към дома, където го чакаше празното му легло.
	Последните седмици на усилена работа далече от Шотландия спомогнаха да намери покой за известно време от спомените за Елизабет, които иначе непрекъснато се появяваха пред очите му и пречеха на ежедневните му занимания. Сега обаче, след като се бе завърнал отново в родината си, тя изглеждаше отново толкова достъпна, че силното желание да я види не му даваше мира.
	Все пак Джони нямаше намерение да се поддава на първите пориви на сърцето си. Като добре обигран мъж той знаеше как да потисне тези импулси. Където и да отидеше обаче, образът на Елизабет го преследваше. Обществото в Единбург бе станало твърде скучно и банално и в това отношение не можеше да му даде нужното избавление. Ето защо накрая той реши да се отправи към имението си в Голдихаус, въпреки че и там доста спомени бяха свързани с Елизабет. Пет дни по-късно той престъпи прага на Голдихаус. Беше следобедът на тридесети септември.


	Персоналът бе излязъл да го посрещне.
	— Добре дошъл у дома, Джони. Не си идвал от доста време — поздрави го Данкайл Уили.
	— Работата и парламентът не ми дадоха възможност — отговори той, почувствал вече присъствието на Елизабет навсякъде. После бързо попита, докато подаваше юздите на младия си коняр: — Къде са останалите?
	— Повечето от хората са долу при конюшните. Новите жребчета вече пораснаха. Адам и Кинмънт замиха за Келсо, а Манроу, както обикновено, е в новото крило на къщата. Ще почакаш ли да видиш Ред Роуман?
	— По-късно… От дни съм на път, така че предпочитам най-напред едно питие — каза Джони и се обърна към мисис Райд, която стоеше до Уили: — Здравейте.
	— Какво търсиш тук? — запита възмутено тя, а очите й хвърляха мълнии.
	— Прибрах се вкъщи — внимателно отговори Джони.
	— Така значи. Ах, тези мъже!
	Той се чудеше дали да не поиска обяснение за нейното държание. Всъщност тя го бе отгледала след смъртта на майка му, тъй че се задоволи да попита възпитано:
	— Нима има някакъв проблем.
	— Това може да кажеш ти, ако въобще имаш съвест да го сториш.
	Джони погледна към прислужниците, които се бяха струпали на пътеката, после се обърна отново към нея:
	— Защо не отидем в библиотеката да обсъдим на спокойствие какъв е проблемът?
	— Предполагам, че не искаш твоите дела да стават достояние на помощниците ти — заядливо промърмори тя. — Правиш се на много изтънчен.
	Джони наистина не искаше да вдига излишен шум, като се кара на всеослушание с гувернантката си.
	— Разпусни хората — обърна се той тихо към Уили, после взе внимателно ръката на мисис Райд и я подкани да тръгнат. Тя обаче отблъсна ръката му и сърдито си тръгна. Джони недоумяваше. Той погледна отново към Уили и го попита:
	— Знаеш ли причината за нейното поведение?
	При този въпрос Уили се изчерви чак до корените на рижата си коса.
	— По-добре ще е да я попитате вие — отговори той.
	— Излиза, че всички знаят нещо, което аз не знам.
	— Страхувам се, сър, че е така.
	— Какво ще ме посъветваш, Уили, май ще е по-добре да яхна коня си и да си тръгна, а? — попита шеговито Джони.
	— Не знам, сър, това вие трябва да решите.
	Този отговор не бе от най-успокояващите. Джони се отправи бързо към библиотеката, без да е сигурен, че неговата гувернантка ще го чака там. Когато отвори вратата, тя обаче стоеше гордо изправена до един от столовете.
	— Знаеш ли, че тя ще се омъжва? — рязко го запита мисис Райд, а високите тонове на гласа й отекнаха в стаята.
	Не бе необходимо Джони да любопитства за личността на въпросната „тя“. Той знаеше добре за кого става въпрос.
	— Тя има право да го стори, нали така — каза той и затвори вратата зад себе си, но не се отдели от нея, като че ли разстоянието, което го делеше от бившата му гувернантка, му даваше известна сигурност.
	— Не намираш ли за странно, че тя не уведоми никой от нас?
	— А откъде знаеш тогава?
	— Само защото изпратих малко плодове от градината за нея, моите хора научиха от нейната прислуга, че тя ще сключва брак. Тя дори не уведоми Манроу. Не намираш ли това за странно, Джони, моето момче?
	— Тя е сама господарка на живота си.
	— И на теб не ти пука, така ли?
	— С какво съм заслужил това отношение, Райд? — той наистина не можеше да разбере причината за нейния гняв. Все пак за всичките тези години тя бе разбрала неговия модел на отношения с жените и едва ли трябваше сега толкова да се ядосва.
	— А да те интересува, че от два месеца тя е бременна? Или не ти пука и за това?
	— Как разбра? — гласът му се бе променил.
	— В Трий Кингс това не е никаква тайна, моите градинари донесоха тази новина заедно с другата.
	— А за кого ще се омъжва? — рязко попита той, без следа от голямата му обиграност.
	— Сър Джордж Болдуин.
	За момент той остана напълно бездиханен. Когато отново възвърна самообладанието си, Джони каза:
	— Благодаря ти, че ме уведоми — гласът му звучеше невъзмутимо. — Ще трябва да изпратим сватбен подарък за новата двойка. Мисля, че мога да оставя тази задача на теб.
	— Ти си един безсърдечен негодник.
	Той бе поставил ръката си на дръжката на вратата, но при тези думи се обърна и рече:
	— Известно ми е вече — след което излезе от стаята.


	Джони не бе приказлив по време на вечерята, а по-късно, когато сервираха брендито, той бе станал още по-мрачен и намръщен.
	Никой от неговите мъже не повдигна въпроса за предстоящата женитба на Елизабет, въпреки че те много добре знаеха за нея, както и за причината, поради която тя се бе съгласила да надене отново брачната халка. Манроу бе по-мрачен дори от братовчед си и единствен Кинмънт се мъчеше да поддържа разговора, като се стараеше да подхваща все неутрални търговски теми, но не срещаше голяма подкрепа сред останалите на масата. Адам и някои от младите мъже се бяха хванали на бас за това какво ще предприеме Джони и сега мълчаливо наблюдаваха как техният предводител изпитва границите на своята търпимост към коняка.
	Малко преди два сутринта Джони запита провлачено:
	— Колко конници ще можем да съберем до един час?
	Кинмънт, който в този момент дремеше на стола си, се стресна от това лениво питане, а Манроу отбеляза със сарказъм:
	— Почва се.
	Адам обаче се усмихна широко, тъй като това го правеше победител в облога и побърза да отговори:
	— Малко под триста.
	Джони се вдигна от стола си енергично и въпреки няколкото бутилки бренди, които бе погълнал, погледна решително своя помощник и каза:
	— Тогава всички да са готови след час. В пълно бойно снаряжение. Вземете и един оседлан кон за дамата. Ще навестим Трий Кингс.


	Тревогата бе вдигната и след час мъжете от рода Кари се бяха събрали, готови да тръгнат. Безлунната нощ бе опасна за бързо яздене, но от друга страна, тъмнината прикриваше придвижването на толкова голяма група. Конниците препускаха като луди по тесните пътеки в посока към границата. Те навлязоха в Англия при Картър Бар на разсъмване.
	Джони гледаше към проясняващия се хоризонт и пресмяташе, че им остават още два часа, докато стигнат до Трий Кингс. По всяка вероятност щеше да е там около седем часа, а доколкото му бе известно, никой не се женеше толкова рано, така че все още имаше шансове да стигне при нея, преди да е застанала пред олтара.
	Той бе изморен от двата часа езда, а главата му се пръскаше от изпития коняк и му пречеше да мисли. Възможно бе той изобщо да не мислеше, а да бе предприел цялото това начинание, воден от инстинкта си. Сега не можеше да търси логика в постъпките си. Единственото, което ясно съзнаваше, бе, че не иска да види Елизабет омъжена за друг. Не бе сигурен дали мотивът му бе неговото дете, което тя носеше в утробата си, или фактът, че тя щеше да се отдаде на Джордж Болдуин. Това сега нямаше значение. Той знаеше само, че трябва да я спре.
	Когато се доближиха до Трий Кингс обаче, бе твърде тихо. Слънцето огряваше новия строеж и дори на него не се виждаше никой. Това даде повод на Манроу, който също не бе в блестящо настроение след среднощното пиянство и уморителната езда, а и освен това не одобряваше как Джони третира Елизабет, да направи следната забележка:
	— Изглежда, че си закъснял.
	— Майната ти, Манроу! — отговори през зъби Джони, докато скачаше от коня си, още преди да е спрял. — Никой не се жени в седем часа! — извика той, като вече тичаше към имението. И докато неговите хора се събираха на калдъръмения път, Джони достигна до входната врата на къщата. След като я намери заключена, я натисна мощно така, че чак пантите изскърцаха.
	След известно време един уплашен прислужник отвори портата.
	— Къде е лейди Греъм? — припряно попита Джони, й като отсъствието на Редмънд и неговата охрана не оставяше съмнение, че Елизабет не е в къщата. Прислужникът позна Джони.
	— В Хексман, Ваша светлост — бързо отговори той. Никой в Трий Кингс не се съмняваше, че Джони е бащата на бъдещото дете. — В катедралата.
	— В колко часа е церемонията?
	Прислужникът погледна за миг въоръжените мъже, които стояха отвън и чиято цел бе пределно ясна, и побърза да отговори:
	— В единайсет часа, сър. Редмънд обаче също е там — предупреди прислужникът, но Джони вече бягаше обратно към конете.
	— Към Хексман! — извика той и се метна на седлото. — До единайсет трябва да сме там — и той пришпори бясно коня си.


	Още една група конници се бе отправила към Хексман със същата цел, каквато имаше и Джони: сватбата да бъде спряна. Кланът Греъм бе чул в началото на седмицата за плановете на вдовицата на техния баща да се омъжи повторно и имаше време да подготви действията си, за да осуети това събитие. Рано тази сутрин около двеста въоръжени мъже излязоха от гората край Редсдейл, като целта им бе да отвлекат невестата и от своя страна да я закарат пред олтара.
	И петимата синове на Хотчейн бяха в добро настроение. Едва ли някой очакваше въоръжено нападение в епископския град и изненадата щеше да е допълнително преимущество, ако числеността им се окажеше недостатъчна.
	Греъмови възнамеряваха да стигнат до катедралата малко преди церемонията, тогава, когато всички щяха да бъдат вътре. Дневните отвличания не бяха често срещано явление, даже можеше да се каже, че никой не бе чувал за подобно нещо, така че изненадата щеше да е пълна. Конниците яздеха в лек тръст. Кандидат-младоженецът Люк, който под бронята си бе сложил сватбена премяна, тръпнеше в очакване на първата брачна нощ с доведената си майка, докато в същото време брат му Матю с нетърпение очакваше момента, когато парите на баща му щяха да се върнат отново в семейството.


	Много по-силни и необуздани емоции, отколкото похотта и алчността на Греъмови, караха Джони да препуска като луд към Хексман. Той имаше далеч по-сериозни мотиви да стигне преди церемонията, въпреки че в сегашното си състояние щеше да вземе Елизабет със себе си, независимо дали е успяла да се омъжи, или не. Джони несъзнателно докосна дръжката на сабята си, може би за да потвърди своята решителност. Между него и Елизабет имаше все още редица препятствия: Редмънд, неговите хора, Джордж Болдуин. По всичко личеше, че това ще е един кървав сватбен ден.
	На хоризонта се показа силуетът на катедралата в Хексман. Това накара Джони да пришпори още веднъж коня си.
	Малката армия на Кари достигна хребета на възвишението, което се издигаше непосредствено до река Тайн, опасваща Хексман, точно в момента, когато хората на Греъм започнаха да излизат от своите скрити позиции, северозападно от града.
	В този тих утринен час долината на реката все още дремеше под топлите лъчи на есенното слънце.
	Изненадващата поява на кавалерия от другата страна на реката учуди Греъмови, които не очакваха да срещнат други противници освен телохранителите на Елизабет. Това накара братята да се отделят за момент, за да преценят противника си.
	— Колко мислиш, че са? — попита Матю брат си Андрю, който бе доближил далекоглед до очите си и се опитваше да разгледа по-добре приближаващия противник.
	— Три десетки, може би четири… — промърмори в отговор той, като оглеждаше редиците на изникващите от възвишението пред реката конници.
	— Тогава ще ги срещнем на моста. Нека ги пуснем да се доближат, може пък да решат, че превесът на силите не е в тяхна полза. Знаеш ли кои са те?
	— Не мога да разпозная никого, но идват отдалече. Конете им изглеждат уморени.
	— Още едно предимство за нас — отбеляза Матю, който вече разпределяше с жестове позициите, които братята му трябваше да заемат. Нямаше никакво съмнение, че неговите хора превъзхождаха по численост противника.
	— Дали това е Редмънд? — попита Манроу, когато изкачиха възвишението и от другата страна на реката забелязаха въоръжени конници, които се отправяха към моста, водещ към града.
	— Няма никакво значение — припряно отвърна Джони и се обърна назад, за да види какво е разположението на хората му. — Ще имам нужда от теб на левия фланг — обърна се той към Манроу. — Адам ще застане отдясно, а аз ще взема центъра. Не искам да им дадем време да се окопитят. Нападаме веднага, щом всички заемат местата си. По възможност пазете хората си извън ударите им. Яздете от южната страна на хълма, докато не тръгнем в атака. Хайде! — и той махна с ръка към Адам да дойде при него.
	В следващите пет минути Джони обиколи набързо своите хора, даде на помощниците си разпореждания и доволен, че всички са го разбрали, се отправи към челото на своята войска. Той вдигна ръка. Дългата му коса се развяваше на вятъра. За момент остана неподвижен, после пусна рязко ръката си, неговият жребец подскочи стремглаво и със страховит вик той се понесе напред. Смразяващ рев от триста гърла разцепи тишината на свежото утро. Една могъща лавина от тела и желязо се втурна към моста. Нямаше време за подробни бойни планове, но тези мъже бяха усвоили воинското изкуство до съвършенство в множеството битки по границата.
	Пришпорил коня си, Джони се носеше стремително към моста. Зад него се чуваше страховитият тропот на стотици копита. Враговете му или трябваше да отстъпят, или щяха да бъдат пометени, мислеше си той. Нямаше сила, която да може да го спре. От другата страна на реката бе катедралата и Елизабет бе вътре в нея.
	В редиците на противника бе настъпил смут. Пред очите на Греъмови няколкото десетки конници, които бяха забелязали на хълма, сега се превръщаха в мощна, неудържима лавина, която се свличаше срещу тях. Матю разбра, че не четири десетки, а поне десет пъти повече мъже идваха срещу него. Това бе една дива орда, която сякаш извираше от пъкъла, а необузданите им викове смразяваха кръвта в жилите.
	Защитниците на моста се отдръпнаха още при първото стълкновение с нападателите. Нервите на Матю Греъм също не издържаха при вида на тази гора от голи саби, която се бе устремила срещу тях, и той пришпори коня си на запад. Неговите хора побързаха да го последват, като дори не се опитаха да запазят бойния си строй, а го обърнаха в паническо бягство, колкото може по-далеч от моста и напиращия противник.
	Джони се усмихна. Това бе първата му усмивка от мига, в който се бе прибрал в Голдихаус.
	Господ ни дава добър знак, помисли си той, доволен от лесната победа срещу тези страхливци, които така и не разбра кои са… Сега, ако можеше така лесно да се справи и с хората на Редмънд…


	Вътре в катедралата църковният хор току-що бе приключил с песнопенията, когато отвън се разнесе страшният боен вик на клана Кари.
	— Остани с нея! — извика Редмънд на Джордж Болдуин, като в същото време скочи от мястото си на първия ред и на бегом се отправи към изхода, следван от своите хора.
	Само за няколко минути неговите войници направиха непробиваема въоръжена стена около катедралата и когато Джони Кари и конниците му се появиха от долната страна на калдъръмения път, те откриха, че тя вече е добре защитена.
	Малкият пазарен площад в северната част на църквата бързо се изпълни с коне и въоръжени хора, при което настана истинска суматоха. Джони се отдели от войската си и бавно се приближи към малката каменна града, която разделяше църковния двор от площада, реди още да стигне напълно до нея, той скочи от коня си и с решителна походка, която събуди възхищението на Редмънд, се доближи до охраната на Елизабет.
	— Твои ли бяха тези приятели на моста? — попита нехайно Джони, като изтърсваше с ръкавица праха от панталоните си.
	— Ако си ги отблъснал, тогава не. Не бяха ли една разнородна тълпа, а водачите им — възседнали сиви коне?
	— Да, същите — каза Джони с усмивка. — Може би съм ви направил услуга, като ги прогоних?
	— За момента, без съмнение, да. Това са синовете на Хотчейн.
	— Които са дошли тук да поздравят младата брачна двойка…
	— Не съвсем. По-скоро възнамеряваха да заставят Елизабет да се омъжи за един от тях.
	— Така поне щяха да върнат парите на баща си в семейството. Но чух, че лейди Греъм е предпочела друг избраник — гласът му издаваше едва доловима насмешка.
	— Така излиза.
	Джони се вгледа внимателно в Редмънд.
	— Как да разбирам това? — попита той.
	— Аз не съм сигурен от кого точно да я пазя, Рейвънсби. От теб или от нейния младоженец.
	— Нека поговоря тогава с нея — каза Джони. Гласът му, очите му, цялото му изражение говореха за решителност.
	Измина един дълъг момент, после още един, а през това време арогантният владетел на Рейвънсби чакаше примерно като жалък просител, забравил напълно за своето традиционно високомерие.
	Накрая Редмънд кимна с глава.
	На лицето на Джони се появи широка усмивка.
	— Благодаря ти, Редмънд, за неоценимата услуга, която ми правиш.
	Когато Джони Кари влезе в катедралата, всички погледи се насочиха към него. Беше покрит целия в прах от дългото препускане, а тежките му ботуши отекваха в залата, докато шпорите му и закачената на кръста сабя подрънкваха в ритъм с твърдите му крачки. Черната му коса падаше в безпорядък по раменете. Костените дръжки на пистолетите му привличаха като магнит погледите на събралото се множество и въздухът тръпне ще от надвисналия страх.
	Джони не поглеждаше встрани. Бе отправил поглед напред, където пред олтара стоеше красивата млада невеста. Щом стигна до нея, той направо я попита, без да обръща внимание на мъжа до нея, сякаш той изобщо не съществуваше:
	— Не мислиш ли, че трябваше да ми кажеш за това дете?
	— Няма нужда да отговаряш, Елизабет — намеси се Джордж Болдуин.
	Джони като че ли го забеляза едва сега.
	— Ако нямаш нищо против, Болдуин, предпочитам говоря насаме с нея.
	— Да, но аз съм против.
	В момента, в който Джони посегна към сабята си, Елизабет ядосано каза:
	— Не те ли е срам! — и докато Джони се чудеше към кого бе отправен този укор, тя се обърна бързо към Джордж:
	— Само за минута — успокои го тя, — и веднага се връщам.
	— Как Редмънд те допусна тук? — остро го запита Елизабет секунда по-късно, когато двамата се бяха отделили и вървяха но страничната пътека в храма.
	— Той ме харесва — отговори й Джони, без да обръща внимание на изпълнената с гости зала, която се бе вторачила мълчаливо в тях. — Или по-скоро той не харесва Джордж Болдуин. Кое точно от двете, не съм съвсем сигурен — той спря рязко, след като достигнаха стената, и я попита отново: — Сега ми кажи защо не ми каза нищо?
	— Не.
	Нейният рязък отговор го накара да млъкне за момент, но той не бе яздил седем часа, за да стои сега безмълвен пред нея.
	— Значи ще се омъжиш за него, когато носиш дете от мен, така ли? — запита разгорещено Джони.
	— Не мисля, че това има голямо значение за теб — отговори Елизабет също толкова разпалено и разгневено. — Приеми го просто като още един плод на безмерното ти раздаване на жените.
	Загубил самообладание, Джони се изкуши да зашлеви плесница на самодоволната и саркастична Елизабет. Той понечи да продължи с въпросите си, но усети, че надигащият се у него гняв направо го задушава. Ноздрите му се бяха разширили и той дишаше тежко. С големи усилия на волята Рейвънсби успя да се овладее и отговори много бавно:
	— Не съм съгласен. Ти трябваше да ми кажеш.
	— И по каква причина? Да се ожениш сега за мен, защото нося твоето дете? А помниш ли какво ми говори за отношението си към женитбата?
	— Нима искаш друг мъж да отгледа моето дете? — опита се да се защити той.
	— А нима не ти си е случвало вече неколкократно?
	— Не ми говори по този начин! — ядоса се Джони. Нямаше никакво съмнение, че той е бащата, а това вече имаше значение.
	— Ти си пиян — изсъска Елизабет, чиито ноздри усетиха конячените изпарения, идващи от Джони. — Утре ще има да се чудиш що за прищявка е било да яздиш толкова далече на юг.
	— Не съм близвал и капчица през последните седем часа — отговори той през зъби. — Аз съм напълно трезвен и искам да получа отговор на моите въпроси — той я притисна към стената. — Сега мадам — продължи Джони с дрезгав шепот, — не мислиш ли, че имаш да ми съобщаваш нещо?
	— Това може и да не е твое дете.
	— Опитай отново, Бетси! Дори моите слуги знаят, че детето е мое. Твоята прислуга, моята прислуга, всички знаят, с изключение на мен!
	— Не желая жестове от твоя страна само защото нося в утробата си дете от теб. Това достатъчно ясно ли е за господина? — попита Елизабет, а устните й бяха гневно стиснати.
	— Ако ще си казваме нещата просто и ясно, аз също не желая да се омъжваш за Джордж Болдуин.
	— А щеше ли да ти пука, ако аз не бях бременна от теб?
	Тя изпита омраза към този мъж, когато той не отговори.
	— Ето… — каза тя много, много внимателно. — Сам виждаш, че напразно си си правил труда да биеш целия този път дотук.
	— Тогава, искам да ти кажа, че ти грешиш относно моите подбуди — отговори също толкова меко той. — Дойдох, за да те отведа в Голдихаус.
	— Редмънд няма да ти позволи.
	Джони със задоволство отбеляза, че тя не спомена за Джордж Болдуин.
	— Защо да не го попитаме тогава — внимателно предложи той, като в същото време я водеше за ръката към малката монашеска порта, намираща се непосредствено до стълбите.
	Няколко мига по-късно те вече стояха отвън на двора под лъчите на яркото слънце. За момент Джони и Редмънд се изгледаха един друг изпитателно, след което Джони каза:
	— Ще я отведа със себе си в Голдихаус. Имаш ли някакви възражения, Редмънд, които да се опитаме да разрешим на място? — Джони погледна многозначително към своята многобройна войска.
	— Аз не желая да ходя с него! — извика Елизабет.
	Редмънд хвърли един бърз поглед към Джони, а на лицето му се появи учудване.
	— Къде са останали блестящите ти маниери. Рейвънсби?
	Джони просто сви рамене, тъй като не знаеше какво точно да отговори.
	— Давам ти две седмици, Рейвънсби — предложи Редмънд. — За да изясните помежду си случая. След този срок ще дойда за нея.
	Изпепеляващият поглед на Елизабет се вторачи върху нейния телохранител.
	— Юда! Какво означава това? Някаква мъжка игра, в която аз съм залогът?
	— Ти няма да останеш повече от две седмици там, Елизабет — отговори й Редмънд. — После ще дойдеш и ако толкова искаш, ще се омъжиш за Джордж Болдуин. Не се безпокой, аз ще му кажа, че ще закъснееш малко за сватбата с него.
	— Имам ли право в крайна сметка аз да определям какво ще правя? — гневно отбеляза Елизабет.
	— След две седмици ще решаваш ти.
	— Проклет да си, Редмънд, още от мига, в който стана мой телохранител!
	На Редмънд му се искаше да каже, че когато я видя тази сутрин да плаче преди сватбената церемония с Джордж Болдуин, сърцето му се късаше, но реши, че изказване в подобен дух ще вдигне самочувствието на Джони, така че предпочете само да се извини за постъпката си.
	— Вие сте в правото си да ме уволните, веднага щом се върнете тук, господарке моя — тихо каза той, като се поклони на Елизабет, след което й помогна да се качи на специално подготвената за нея кобила, която бе докарана от един от войните на Джони. После всички войници от клана Кари заедно с лейди Греъм препуснаха по посока на Голдихаус.
	Щом навлязоха в Шотландия, повечето от конниците се пръснаха в различни посоки, като само една малка част останаха да ескортират лейди Греъм до Голдихаус. Те яздеха полека, за да не навредят на Елизабет, и често спираха да почиват и да се освежат в крайпътните гостоприемници.
	Джони не влезе нито веднъж в тях. Чувстваше се още прекалено ядосан и объркан за учтиви разговори, така че предпочиташе да остави Манроу, Адам и Кинмънт да забавляват Елизабет.
	Малко след десет те достигнаха до имението. Всички прозорци на къщата светеха, а фенерите по пътеката бяха запалени. По всичко личеше, че там вече имат готовност да ги посрещнат. Не можеше и да не е така. Още от Джетбург Джони бе пратил вестоносец да предупреди, че идват.
	Елизабет си помисли, че ако не я бяха взели против волята й, може би щеше да се радва на това завръщане в Голдихаус. Ако Джони бе дошъл при нея само защото наистина я обича, тя щеше да се чувства безмерно щастлива. Той обаче я отвлече от чисто мъжки подбуди, тъй като не можеше да позволи някой друг да отглежда детето му. Поради тези причини сега тя го ненавиждаше.
	Беше се борила прекалено усърдно, за да извоюва независимостта си от мъжете в своя живот. Тя дори се бе отдала на Джони с радостното чувство, че за първи път може сама да решава съдбата си. Той обаче не бе забелязал нейния стремеж към свободата или пък не го беше грижа за това. Тя можеше да е отново собственост на Греъм или на своя баща, само дето Джони реши, че трябва той да я притежава.
	Омраза изпълни сърцето и разума й.
	Посрещането, което й устроиха в къщата, посмекчи малко нейния гняв. Всички слуги бяха излезли и я посрещнаха възторжено, а старата мисис Райд дори я прегърна като своя собствена дъщеря. Конярят Данкайл Уили й се поклони дълбоко и от името на останалите каза:
	— Радваме се да ви видим отново в Голдихаус, милели — в думите му нямаше сервилност, те бяха напълно искрени.
	Елизабет бе съпроводена по стълбите до познатата й вече стая в кулата, където я очакваше Хелън.
	— Най-добре ще е — каза с усмивка младата прислужница — веднага да си легнете, за да си починете след дългата езда. Аз ще се погрижа за останалото — и с почти момчешки жест тя й показа леглото, което вече бе оправено за нея.
	Истински благодарна за грижите на Хелън след този дълъг и богат на преживявания ден, Елизабет се остави в ръцете на прислужницата, която й помогна да се разсъблече. Още преди Хелън да закопчае всички копчета на нощната й роба. Елизабет бе успяла да заспи.
	— Горката, толкова е уморена… — промълви Хелън и махна с ръка на останалите слуги да напуснат.
	— Изпратете храна веднага щом се събуди — разпореди се мисис Райд. Тя бе застанала до леглото и с майчинска грижа наблюдаваше спокойния сън на Елизабет.
	— Шивачката ще бъде тук сутринта, за да й вземе мерки за нови дрехи — продължи тя. — Господарят не иска да я вижда отново в тази сватбена рокля. Той вече изпрати човек в Келсо да доведе мадам Ламиер.
	— С рожбата, която носи, наистина ще има нужда от нови рокли — съгласи се Хелън.
	— Господарят ще поръча и сватбен костюм за себе си — със задоволство отбеляза мисис Райд.
	Двете жени се усмихнаха, радостни от предстоящото събитие. Никой обаче не попита дали Елизабет Греъм е съгласна.


	На следващата сутрин Джони влезе в нейната стая точно когато слугите отнасяха подноса със закуската й. Сякаш по предварителна договорка Хелън също последва прислугата, като на вратата се обърна и каза:
	— Внимавайте с детето, господарю…
	— Какво си й казала? — попита Джони веднага щом Хелън затвори вратата след себе си. — Може би, че съм те отмъкнал като пладнешки разбойник по средата на твоята сватба? Искам да знаеш, че нямам намерение да ти причинявам нищо лошо — каза той и се отпусна на леглото.
	След добрия сън Джони вече напълно владееше емоциите си.
	Елизабет се отправи към противоположната страна и застана до прозореца. Тя почувства как сърцето й започна да бие ускорено в мига, в който той влезе в стаята.
	— Добре ли спа? — попита загрижено Джони.
	— Нима ще почнем да обсъждаме и времето, сякаш вчера не се случи нищо, като че ли ти не ме отмъкна от моята сватба!
	— Омъжи се тогава за мен — каза спокойно той в отговор на нейната разпалена тирада.
	— Нямам желание да се омъжвам за човек, който ми изпрати само една безлична бележка, откакто напусна Трий Кингс. Не смятам да се свързвам с мъж, който се сети за мен само защото нося неговото дете. Не искам съпруг, който потъпква моята воля. Нима това не е познатото мъжко чувство за собственост? Е, аз не искам да съм отново собственост на някого.
	— Съжалявам за това, че не ти писах… както и за начина, по който се появих отново в твоя живот. Не става въпрос за собственост, нито пък върша това по някакво задължение, Елизабет.
	— Какво е тогава, ако не е задължение? Нима искаш да кажеш, че всичко го правиш от любов? Бъди честен, признай си, би ли предприел цялата тази операция по моето отвличане, ако не беше детето?
	Нейната откровеност го смути за момент, въпреки че имаше добра школа в общуването с жените.
	— Виждаш ли?
	— Не можеш да разделяш така нещата. Детето е акт. Аз знам, че то съществува, и искам ти да се омъжиш за мен. Не желая да свързваш съдбата си с Джордж Болдуин или с когото и да е друг.
	— Няма що, сърцераздирателно признание в любов.
	Джони въздъхна. Той се опитваше да я разбере. Опитваше се да разбере и самия себе си.
	— Виж, аз не съм много вещ по правенето на любовни признания. Искам обаче да се омъжиш за мен. При това колкото може по-скоро.
	— Ами ако това дете не е от теб?
	Той затвори за момент очи и когато ги отвори отново, в тях проблясваше гневно пламъче.
	— За Бога, Елизабет, защо усложняваш така нещата?
	— Извинявай, Рейвънсби, забравих, че си свикнал само да ти се подчиняват. Мъже като теб, които командват две-три хиляди войни, само дават заповеди. Те не са свикнали някой да им нарежда. Няма обаче как да знаеш със сигурност, че това дете е твое, Джони. Така че сватбата, която толкова искаш, може да се окаже една загубена кауза.
	— Понякога си истинска вещица — каза бавно той.
	Пръстите му бяха побелели от стискане на облегалката на стола. Той бе взел най-важното решение в живота си; бе предложил името си, богатството си, свободата си, и то след като имаше твърдото намерение да не мисли за женитба най-малко още едно десетилетие, а всичко, което получаваше в замяна, бе нейният сарказъм.
	— Нека тогава да кажем, ме поемам риска с бащинството на това дете.
	— Нещо, което е в твоя стил, нали?
	Тя бе ядосана, че той не разбира нищо от това, което искаше да му каже. Неговите извинения бяха предназначени да замажат предишното му безразличие. Не можеше обаче с две-три приказки да заличи дългите седмици, през които я бе забравил напълно. Не можеше да смекчи и постъпката си от вчера, когато я отмъкна посред бял ден от църквата, въпреки че за този случай вина носеше и Редмънд. По дяволите всички тези мъже! Всички да вървят в преизподнята. Тя не би се съгласила да се омъжи за Джони, дори той да беше последният мъж на земята. Елизабет не му спести нищо от това.
	За момент Джони се подвоуми дали не допуска сериозна грешка, като е готов да се прости със свободата си заради тази жена. Той обаче вярваше на своите инстинкти; бе оцелял в много ситуации благодарение на тях. Бе имал достатъчно време, докато яздеха към Трий Кингс, да промени решението си за женитба. Не го направи. Нямаше да се откаже и сега.
	— Мадам Ламиер ще дойде тук в десет и половина, за да ти вземе мерките — отговори меко той, потискайки първоначалния си импулс да се скара с нея. — Бъди готова да избереш плата за новата си сватбена рокля.
	— Ами ако не го направя?
	— Тогава аз ще го избера вместо теб.


	Той наистина дойде малко след като бе пристигнала моделиерката. Влезе най-безцеремонно в стаята, настани се удобно на един стол, откъдето се виждаше добре, и приветливо се усмихна на всички — на слугите, на мадам Ламиер, на Хелън и особено на намръщената като буреносен облак Елизабет, която стоеше заобиколена от останалите жени само по риза и корсет.
	— Лейди Греъм ще има нужда от нов гардероб — каза той, отпускайки се назад в богато инкрустирания стол. — Нещо подходящо за нейната бременност.
	Елизабет му хвърли гневен поглед, което обаче не му попречи да продължи:
	— Може би първо ще изберем сватбената рокля? Имаш ли някакви предпочитания, скъпа?
	— Нещо в черно — отвърна тя през зъби.
	— Аз предпочитам брокат с цвят на мляко — каза Джони, без да обръща внимание на сарказма й. — Ще имаме нужда от него веднага. Ще можете ли да го осигурите? — попита учтиво той шивачката. Мадам Ламиер не се срещаше често с най-могъщия от мъжете по границата, така че замънка в съгласие. Тонът на Рейвънсби бе надминал себе си. Вече навсякъде в околността знаеха, че той е довел в дома си бъдещата невеста под ескорт от триста конници. Явно бе, че тя не гореше от желание да се омъжва за него, на всичко отгоре беше и бременна. Рейвънсби обаче плащаше добре и не бе работа на една шивачка да се бърка в живота на висшата класа.
	— Може би нещо от този вид, господарю — услужливо предложи тя няколко мостри от различни светли брокати.
	— Ела да ги видиш, Елизабет — меко се разпореди Джони, след което настъпи гробна тишина и всички погледи се впериха в нея.
	— Мога да виждам и оттук.
	— Не ставай дете.
	Нямаше голям избор. След малка пауза тя се отправи към масата с моделите.
	Джони се усмихна. Изборът на подходящи модели за рокли бе направен бързо. След като бе постигнато съгласие за достатъчно количество дрехи, всички в стаята чуха възклицанието на Елизабет, когато Джони я хвана за ръката. Той леко я придърпа към себе си и я постави да седне в скута му.
	— Сега, мадам Ламиер, покажете ни вашите платове. Нещо от рода на топъл кашмир или вълна, подходящо за предстоящите зимни месеци.
	Джони усещаше как тя потръпва в скута му. Това раздразни сетивата му и много скоро той почувства, че се възбужда. Тя също усети желанието му. Топлината на неговото тяло, мъжката му сила я караха да се чувства слаба.
	Елизабет съзнаваше, че трябва да се махне час по-скоро от него или физическата му близост щеше да я накара да се предаде, ето защо тя започна бързо да избира предложените й платове.
	— Ще взема това, това и това — сочеше безразборно тя към разноцветните мостри, докато накрая Джони не даде знак на мадам Ламиер.
	— Мисля, че това ще е достатъчно като начало, лейди Греъм.
	— Приключихме ли тогава? — попита тя обезпокоена, че тялото й много лесно откликва на призивите на неговото.
	— Само още няколко мерки, ако това е възможно, милорд — каза моделиерката, като гледаше към Джони.
	— Разбира се — отговори той.
	Явната почит, която мадам Ламиер демонстрираше към лорд Рейвънсби, съчетана същевременно с известно пренебрежение към нея, накараха Елизабет да се ядоса още повече. Като го сръга в ребрата, тя стана от скута му и се доближи плътно до масата, претрупана с различни шивашки принадлежности.
	— Надявам се, че това няма да отнеме много време. Чувствам се гладна — каза тя.
	— Ако искаш да хапнеш нещо, само кажи, Елизабет. — Той погледна към часовника на стената и се усмихна: — Мадам Ламиер ще дойде по-късно.
	Джони бе кръстосал краката си, за да не се забелязва възбудата му, и леко разтъркваше мястото, където тя го бе сръгала. В съзнанието му изплуваха отново неизчерпаемите възможности на Елизабет в леглото.
	— Мадам е отседнала в Голдихаус и ще е тук, докато попълни гардероба ти, така че не е никакъв проблем да я извикаме по-късно.
	Елизабет се притесни, че той ще отпрати всички и ще остане насаме с нея, и побърза да каже:
	— Няма да е необходимо. Нека приключим с пробите сега — тя вече не можеше да има вяра в себе си; тялото й изгаряше от желание.
	— Трябва да вземем и някои мерки без корсета ви, миледи, защото… хм… трябва да имаме предвид, че през следващите седмици талията ви няма да остане същата.
	Елизабет отново се почувства раздразнена от неудобството на шивачката. Може би причината бе, че така открито пред всички слуги обсъждаха състоянието й.
	Шивачката се обърна отново към Джони:
	— Налага се, господарю… Разбира се, ако разрешите… Този корсет трябва да… — замънка смутено мадам Ламиер, напълно объркана от този страшен владетел, чиято слава се носеше от двете страни на границата.
	— Няма нужда от деликатност, мадам Ламиер — каза Джони учтиво. — Всички тук са изключително щастливи от факта, че лейди Греъм е бременна. Ела тук, Елизабет. Ще ти помогна да си развържеш корсета.
	— Мога да се справя чудесно и сама, Рейвънсби — разгорещено отвърна тя, вбесена, че се говореше в нейно присъствие така, сякаш тя въобще не съществуваше. Тази шивачка определено я изкарваше извън кожата й. Тя едва ли не искаше разрешение от Джони за всяка мярка, която трябваше да й вземе.
	— Да, но аз искам да го развържа — въпреки че го каза шепнешком, всички присъстващи чуха думите му и в стаята настъпи неловка тишина.
	Разпореждането му бе като удар с камшик и Елизабет потръпна, все едно наистина я бяха ударили. Тя остана на място за минута-две, след което с гневен сарказъм попита:
	— Нима искаш да поемеш функцията на прислужница, Рейвънсби?
	— Да, с удоволствие. А сега ела — рече той невъзмутим към нейния язвителен присмех. В мекия му тон обаче пролича желязна решителност.
	— Добре, господарю мой — студено му отговори тя. — Щом това ти доставя удоволствие — приключи Елизабет, опитвайки се по този начин да запази за себе си последната дума в това неравностойно състезание.
	— Да, удоволствието ми ще е голямо, лейди Греъм — не й остана длъжен Джони. — Сега е твой ред — прошепна той, когато тя го доближи. — Какъв ще е контра-отговора ти?
	— Ще го получиш, когато Редмънд дойде да ме прибере.
	— Той няма да дойде. Сега ела по-близо, за да мога да стигна до тези връзки.
	— Какво означава това? — попита тя, шокирана от чутото.
	— Означава, че аз му изпратих съобщение за нашата сватба и скоро очаквам да получим сватбени поздравления от него. Приближи се, за да не те поставям наистина в неудобно положение.
	— Какво повече от това, което направи вече.
	— Много повече — сухо отговори той, като вдигна очи към нея. — Става въпрос за това — посочи безмълвно той надолу към скута си.
	Тя се приближи, тъй като знаеше, че в страстта си Джони няма да се спре пред нищо.
	— Гърдите ти са набъбнали — прошепна той в ухото й, докато ръцете му опипваха зърната й. — По-различно ли е чувството сега?
	— Недей така, Джони — помоли го тя, като същевременно усети как тялото й се облива от топлина. — Не пред всички тези хора.
	— Добре, но запомни, че мога да сторя това по всяко време, когато поискам, скъпа — нежно промълви Джони, докато пръстите му докосваха леко гърдите й, преди да махне корсета.
	Елизабет се опита да се отскубне от него, но той я възпря.
	— Не бързай, котенце — бе поставил ръцете си на хълбоците й и я държеше здраво притисната към себе си, после я придърпа и заедно се отпуснаха на стола. — Сега погледни към тези хора. Виж как всички са стаили дъх в очакване да видят какво ще стане.
	— Мразя те — изсъска тя, а зелените й очи хвърляха огън и жупел.
	— Мога да разбера как се чувстваш, защото и аз те мразя… но по различен начин — той се усмихна. — Това обаче не пречи във всеки един момент да желая да те обладая. Ако бях набожен, щях да сметна, че ти си ми изпратена като наказание за моите грехове. Аз обаче не съм… така че в случая става въпрос за лична дилема, която скоро ще бъде разрешена.
	— Без моето съгласие, несъмнено.
	— Това вече зависи от теб, скъпа — той се изправи и неочаквано я пусна, носле се обърна към шивачката: — Благодаря за вашето търпение, мадам — това бе казано по начин, сякаш те двамата с Елизабет досега бяха обсъждали модните тенденции. — Лейди Греъм ще ви даде останалите си разпореждания. Лек ден на всички ви. — Джони направи театрален поклон към присъстващите и се обърна отново към Елизабет: — Ще те видя по-късно. Изгарям от нетърпение да съблека новите ти рокли.


	Джони обаче не се появи повече през целия ден. Елизабет не го видя до следващата сутрин, когато той без покана влезе в стаята й.
	— Взе ли решение за деня на сватбата? — попита той, като се отпусна на един стол и направи знак на слугите да напуснат.
	— Кажи ми колко дълго смяташ да продължаваш с тази налудничава игра? — попита го тя вместо отговор. — Аз вече веднъж бях омъжена против моето желание, благодаря, но повече не искам.
	— Какво искаш, да падна на колене ли? Това ли е? Мисля, че вече съм го правил няколко пъти, поне фигуративно, откакто те взех от Хексман.
	— Всичко ли си склонен да обръщаш в развлечение? Дори тази сватба. Как успяваш да владееш чувствата си?
	— Защо, ти не го ли правиш? Хайде, Елизабет, ти не се владееш по-лошо от мен — усмихна се той. — Като изключим сексуалните ти желания, които сигурно е дяволски трудно да прикриваш.
	— Аз обаче не съм сигурна, че страстта е достатъчна причина да се оженим.
	— По-добра е, отколкото никаква причина, какъвто бе случаят със сватбата ти с Джордж Болдуин.
	— Аз имах нужда от него, за да се защитя от Греъм. Толкова ли е ужасно това? Ти не познаваш Греъм, така че, ако обичаш, спести си укорите. Бъдещето на това дете е най-важното нещо за мен.
	— Същото се отнася и за мен.
	— Знаеш, че с подобни твърдения не можеш да ме склониш.
	— Виж — каза той с тежка въздишка. — Аз не знам точно какво се крие в думата „любов“, въпреки че съм наясно, че дефиницията е по-скоро въпрос на договаряне между нас. Но ако любовта означава да те желая непрекъснато, да усещам осезателно твоето отсъствие, и то когато знам, че това не е редно, защото си англичанка, на всичкото отгоре си и дъщеря на един от най-заклетите ми врагове, е тогава, по дяволите, сигурно те обичам.
	— Това чаровно обяснение е още един повод, който засилва моето убеждение да откажа на учтивата ти молба за женитба. Не виждам как ще живеем заедно, когато между нас има толкова насъбрана омраза.
	Искаше й се да спомене и за ревността към многобройните му похождения, с която трябва да се бори, ако приеме да стане негова жена, но предпочете да не се унизява с подобни признания.
	— Не винаги намираш нужния отговор, Елизабет. Понякога логиката и практичността май ти изневеряват.
	— Ти също не винаги си на правия път, Джони.
	Той стана рязко, вгледа се в нея за момент, после се обърна към прозореца и погледът му се зарея навън.
	— Може би трябва да извикам моя свещеник и да се оженим на момента — каза разпалено Джони, озадачен от продължаващото й упорство, което минаваше вече всякакви граници. Техният век безспорно толерираше повече мъжете и не се съобразяваше много с желанията на жените. — Защо ли съм толкова учтив? — каза той повече на самия себе си, отколкото на Елизабет.
	Тя обаче го чу и побърза да му отговори с яден тон:
	— Може би, защото се страхуваш, че мога да кажа „не“ по време на самата церемония.
	Той осъзна, че тя не разбира факта, че учтивостта му не е свързана с него самия; всички компромиси от негова страна бяха единствено заради нея. Дали тя ще извика „не“ пред Бога и в лицето на свещеника, нямаше значение. Дори и тя да огласеше пред целия град несъгласието си с тази женитба, не го интересуваше изобщо. Това, което го вълнуваше, бяха нейните чувства. Той реши, че в случая е подходил към проблема откъм погрешната му страна; бил е прекалено учтив и рационален.
	Техните отношения обаче никога не са били рационални. Това, което ги бе събрало, което им бе доставило удоволствие и все още бе живо в съзнанието на Елизабет, нямаше нищо общо със здравия, практичен разум. Между тях имаше просто едно уникално, даже малко екстравагантно физическо привличане, което бе толкова силно, че Джони често се питаше дали не се погубва, като е решил да се ожени за нея. Понеже той нямаше намерение да търси тънките нюанси между влечението, което изпитваше към нея, и любовта, на него му бе достатъчно да разбира, че чувствата му към Елизабет не приличат по нищо на онова, което бе изпитвал към всички останали жени в своя живот.
	Той се отдръпна от прозореца и каза:
	— Довечера ще дойда отново при теб.
	— Как да разбирам това? — откакто бе забременяла, настроенията й се сменяха често и сега, въпреки че зададе въпроса си остро, тя почувства как по тялото й преминава приятна тръпка.
	— Разбирай го, че трябва да облечеш нещо, което ще ми хареса — каза той с усмивка. — Искам довечера да бъдеш мила с мен.


>	ГЛАВА ОСЕМНАДЕСЕТА

	През целия ден не можа да си намери място, толкова развълнувана се чувстваше. Опита се да чете, после излезе да се разходи с Хелън. Прекара следобеда в кухнята с мисис Райд, която й разказа случки от детството на Джони. От това безпокойството й нарасна повече. Ставаше й все по-трудно да разсъждава трезво, защото фактът, че се намира в дома на Джони Кари, сам по себе си беше достатъчен да я извади от равновесие.
	Тази вечер Хелън като че ли се стараеше особено много, докато й помагаше да се облече — грижливо надипляше полата й, оправяше дантелите на деколтето й, подаваше й парфюма с мирис на рози, който й бе донесла същата вечер. Накрая върза косите й със златна лента, която подхождаше на дантелата на току-що ушитата й нова копринена рокля.
	И когато Елизабет се оплака, че цялото това старание я изнервя, Хелън се усмихна снизходително.
	— Бременността често действа изнервящо — каза благо тя. — Но аз почти приключих, миледи, а и вие искате да изглеждате безупречно заради него тази вечер.
	— Защо ще искам това? — попита Елизабет, леко раздразнена. — Не разбирам защо тази вечер да е по-различна от всяка друга.
	Слугинята погледна настрани.
	— Ти знаеш нещо! — обвини я Елизабет и усети стомаха си да се свива, когато си даде сметка, че новата рокля и особената грижа за вида й имаха някаква връзка с предстоящата вечер.
	— Не, миледи, не знам абсолютно нищо… Господарката й обаче долови тревогата в гласа й, както и това, че не смееше да я погледне.
	Нямаше смисъл да измъчва бедното момиче, което очевидно не можеше да й разкрие онова, което знаеше, но то послужи като предупреждение за Елизабет. Тя и бездруго винаги беше нащрек, когато имаше работа с Джони Кари.
	Младата жена не хапна почти нищо от вечерята си, въпреки че Хелън се бе погрижила да украси масата с рози от зимната градина. Когато на вратата се чуха познатите удари, тя почти подскочи в стола си.
	Джони се появи миг по-късно, без да изчака позволението й да влезе в стаята.
	— Благодаря, Хелън — каза той с тон, който я подканяше да излезе, като в същото време придърпа един стол и седна на масата при Елизабет.
	Преди да разбере какво става, тя се озова сама с Джони Кари в стаята. Той й се стори много по-различен този път, като че ли беше друг, вече не умоляващ, а по-скоро господар.
	Носеше сако от черно кадифе с разрези на ръкавите, през които се виждаше хубавата му бяла риза. Дантелените му маншети и жабото падаха свободно; върху ризата му проблясваше голям диамант. Черният и сивият цвят на карираните му панталони си пасваха чудесно, а червените копринени тиранти бяха в тон с обувките му. Дългите му коси бяха завързани с яркосиня панделка — последният разкрасяващ елемент в богатото му облекло.
	— Моите поздравления за мадам Ламиер — каза с ослепителна усмивка той. Скулите му изглеждаха по-изпъкнали на светлината на свещите. — Роклята ти е прекрасна!
	Избродираните с копринени конци жълти перуники се открояваха на фона на зеления и тъмновиолетовия цвят на роклята й, а златните ширити опасваха деколтето, лактите и отворените ръкави.
	— Мисля, че аз трябва да ти благодаря за този толкова скъп подарък. — Елизабет знаеше, че цената на ръчната копринена бродерия е много висока. — Нямам нужда от всичкото това великолепие.
	— Това ми доставя удоволствие, скъпа. — Той сви облечените си в кадифе рамене. — Пък и това осигури работа на десетина шивачки в селото. — Младият мъж се усмихна с момчешко очарование.
	— В такъв случай благодаря за проявеното към селото милосърдие.
	Най-после и тя се усмихна — доброто му настроение беше заразително.
	— Донесох ти нещо — каза той и се надвеси над ослепително бялата покривка. — Ей така, да се посмеем — добави с усмивка той.
	Елизабет отвори малката кутийка от синьо кадифе и видя златен пръстен с камък от светлолилав нефрит, върху който беше гравирана фасадата на новия й дом в Трий Кингс.
	— Много е красив.
	— Реших, че може би ще ти бъде забавно да използваш рисунката на къщата като печат.
	— Връщам се в Трий Кингс. — В тона й се прокрадна игривост.
	Джони се усмихна.
	— Евентуално. Не искам друго, освен да се оженя за теб. Не искам да те притежавам.
	— Наистина ли?
	— Наистина, Елизабет. Този спор е безсмислен. Щом се оженим, ще можеш да ходиш където пожелаеш. Няма да те държа като в затвор.
	— И ти ли ще можеш да правиш това, което желаеш?
	В гласа й се усещаше колебание и младият мъж не знаеше как да й отговори.
	— Във въпроса ти май има някаква клопка? — рече усмихнато той.
	— Отговори ми.
	— Какво искаш да ти кажа? — Чувстваше се така, сякаш минаваше със завързани очи между две редици от хора, които го удряха с пръчки.
	— Това, което ти самият искаш да кажеш.
	— Тогава ела долу с мен. Искам да ти покажа нещо.
	Като истински човек на действието, Джони се беше уморил от споровете, любезното държание и тридневното чакане.
	Той държеше ръката й, докато пресичаха тесния коридор, слязоха по стълбите два етажа по-долу, после тръгнаха из главния апартамент към красиво изработена врата, през която я преведе. Влязоха в голяма стая, със стени облицовани с борови дъски с меден цвят, с украсен по френски таван, с персийски килими по пода и десетина китайски вази пълни с рози с прасковен цвят.
	— Но това е спалнята ти! — възкликна Елизабет, смаяна от просташката му шега.
	Широко легло с балдахин от наситенозелен брокат заемаше цяла една стена. Високите му колони, богато украсени с дърворезба, достигаха до боговете и богините на тавана.
	— Харесва ли ти? — попита невинно той, очарован от изписаното на лицето й вълнение. Сякаш самата стая бе поводът за спора им.
	— Тръгвам си!
	— Не мисля, че ще го направиш.
	— Против волята ми ли ще ме държиш тук?
	Никога не беше предполагала, че би могъл да се държи така грубо с нея.
	— Да — отвърна тихо Джони, — ще те задържа на всяка цена. Имам намерение да легна с теб и след това да се оженим, Елизабет Греъм, пред свидетели.
	Условията, необходими за сключването на законен брак, който не би могъл да бъде оспорен от съда, бяха разрешително с имената на младоженците, свещеник, изричането на брачния обет и от двете страни, както и двама свидетели на церемонията, които преди това трябва да са ги видели заедно в леглото.
	— Просто така — възкликна шокирана тя, — като някой варварин?
	— Като някой варварин! — Гласът му звучеше меко, беше взел решението си преди това.
	— И аз няма какво да кажа по въпроса.
	— Да.
	— Това е незаконно. Няма да има никаква стойност пред съда. Пък и никой свещеник не би се съгласил да присъства на тази церемония — запротестира тя разгорещено, а той се усмихна на наивността й.
	— Всичко е напълно законно, скъпа. Не знам дали биха се съгласили да свидетелстват, но всички те са зад вратата. Чакат.
	— Зад вратата ли? — гласът й премина в шепот.
	— Може би сега няма да искаш да викаш с типичната си чувственост и страстност — рече с усмивка младият мъж.
	— Не мислиш сериозно да направиш това, нали?
	— Официалното сключване на брака ни ще се състои утре в параклиса.
	— Очевидно си помислил за всичко.
	— И аз така смятам — на устните му се изписа лека усмивка.
	Ако не изглеждаше толкова дяволски самодоволен, нямаше да го удари с такава сила, но гневът й, породен от чувството за безпомощност и желанието за отмъщение, беше толкова мощен, че не беше оставил място за никаква предпазливост.
	А ако тя не го беше ударила така силно, той нямаше да отвърне по такъв необичаен начин.
	В продължение на няколко мига той не помръдна, с длан върху пламтящата си буза, усетил вкуса на кръвта в устата си и борещ се със силното желание да я удари на свой ред. Когато най-после заговори, гласът му беше напълно овладян.
	— Имаш нужда от урок по добри обноски — каза Джони със самообладание, заслужаващо възхищение.
	— И ти ли си този, който ще ме научи на това?
	В мига, в който думите излязоха от устата и, тя вече съжаляваше за дързостта си, защото те предизвикаха появата на деспотични пламъчета в очите му.
	— Аз съм идеалният за тази задача — отвърна почти шепнешком той.
	Беше понасял с неестествена любезност изпълненото й с презрение държание още от Хексман и беше стигнал до предела на добрите обноски. Без да чака или да се интересува от отговора й, той се запъти към вратата, заключи я и сложи ключа върху бюрото.
	— Сега да се заемем с обучението ти — каза тихо той и се насочи към нея, докато събличаше елегантното си кадифено сако, което захвърли на пода. Събу червените си обувки и продължи да се движи към нея с гъвкавостта на котка.
	— Не се страхувай, лейди Греъм — прошепна Джони, когато стигна в центъра на спалнята, където стоеше младата жена, — нямам намерение да ти причинявам болка.
	— Какво смяташ да правиш? — погледна го дръзко тя, опитвайки се да прикрие страха си. Той се усмихна на куража й.
	— Мисля, че трябва да започнем с урок за това как трябва да се държи една съпруга.
	— Не!
	— Обещавам, че няма да боли, миледи.
	— Не ме докосвай.
	— Страхувам се, че ще трябва. — Тонът беше любезен, но не и поведението му. Ръцете му обхванаха раменете й, дългите му елегантни пръсти я стиснаха здраво през копринената рокля. Той я придърпа към себе си и каза: — Трябва да се научиш да отговаряш: „Да, милорд.“
	— Няма. Ще започна да викам и проклетият ти свещеник на бегом ще се върне обратно в дома си. И в крайна сметка няма да се оженим.
	— Не се заблуждавай, скъпа. Те ще стоят дотогава, докато не ги освободя. Така, а сега, струва ми се, първо трябва да ме целунеш.
	И той наведе глава, като я държеше здраво. Устните му нежно докоснаха нейните, езикът му премина по контурите на долната й устна, бавно се придвижи нагоре и деликатно се вмъкна в устата й… И тя го ритна с всички сили.
	Той изохка от болка. Пръстите му се впиха в раменете й и миг по-късно едната му ръка се плъзна надолу, обхвана я и здраво я притисна към себе си, докато устата му така брутално се сля с нейната, че гърбът й се изви назад от силния натиск. Тя не можа да си поеме дъх: вкусът на кръвта му изпълни устата й; усещаше силната му възбуда, докато се опитваше да се освободи от прегръдката му, която й причиняваше болка. Всяко движение действаше предизвикателно и възбуждащо. Тя го усети първо в зърната на гърдите си, станали по-чувствителни от бременността й. Затоплянето в тях започна да пълзи надолу по тялото й. Елизабет се опитваше да отрече усещанията си, да ги подчини на волята си или напълно да ги изолира от себе си. Това, което изпитваше в момента, и спомените й се сляха в едно, тялото й започваше да я предава, сетивата й разпознаваха тялото му. За нещастие тя откликваше на тези спомени. Те оставаха безчувствени към опитите и да ги потуши; струваше й се, че той вече е проникнал дълбоко в нея, спомняше си как ръцете му я галеха.
	И бариерата, която бе издигнала с помощта на разума и логиката си, за да се защити от Джони Кари, позорно бе пометена от необяснимо нарастващата сила на собственото й желание.
	Джони усети внезапната промяна в поведението й. Сякаш първото действие на пиесата беше приключило и завесата беше паднала. Тя престана да се съпротивлява — устните й се разтвориха, за да приемат неговите по начин, който той добре си спомняше.
	Натискът на устните му внезапно намаля и той продължи възбуждащата любовна игра с майсторство, придобито в безбройните ухаещи будоари, в които беше приеман. После чу първото задъхано изскимтяване, докато Елизабет се притисна с всичка сила към него, подканяйки го без никакво съмнение да изживеят заедно удоволствието.
	Тогава той каза много тихо:
	— А сега започва твоето обучение…
	Тя поклати глава, платинените й къдрици погалиха ръцете му.
	— Не, не сега… не искам да си играем на разни игри…
	Елизабет се отпусна назад в обятията му и се усмихна. Очите й бяха замъглени от страст.
	— Искам да те усещам… Съблечи дрехите си… или поне част от тях — прошепна младата жена и плъзна ръце надолу по тялото му, за да достигне закопчалката на панталоните му.
	— По-късно — отвърна Джони и хвана ръцете й, притискайки ги за миг към бедрата си. Сините му очи многозначително се спуснаха по пищното й тяло. Нека първо да съблечем твоите.
	— Възможно е да бъда убедена да го сторя — прошепна игриво тя и наклони леко тялото си, от което сякаш се излъчваха възбуждащи обещания.
	— И аз така си помислих — промълви той с дяволска усмивка. — Леглото ми би ли предизвикало интереса ти?
	И с леко движение на главата си той посочи към пищната мебел, която беше направена по негова поръчка в Макао.
	— Ако дойдеш и ти.
	— Бъди сигурна, че това ще ми достави удоволствие — отвърна Джони и тръгна към леглото. Тя го последва. Ръката й изгаряше в неговата, на устните й беше изписана изпълнена с очакване усмивка.
	Младият мъж спря на края на леглото до една от колоните, разположени в ъглите му, и нежно я придърпа към себе си.
	— Малко отклонение, скъпа — каза той, докато хващаше двете й ръце зад гърба й.
	— Кратко, надявам се — прошепна Елизабет и се надигна да го целуне по брадичката, като мъркаше от удоволствие.
	— Мисля, че си готова вече — рече тихо той и я побутна към украсената колона на леглото така, че гърбът й се допря в нея, а ръцете й останаха от другата страна.
	— Това няма да отнеме много време — промърмори й; докато завързваше коприненото въженце на завета на леглото около китката на ръцете й, привързвайки я по този начин към колоната.
	— Какво правиш?
	В очите й се появи тревога, през разгорещеното й тяло премина ледена тръпка при спомена за последния път, когато беше завързана и похитена от този мъж, който се подчиняваше само на своите собствени закони.
	— Забавлявам те… — гласът му беше преминал в шепот, погледът му не се отделяше от нея. — Уталожвам гнева си.
	— Но на мен не ми е забавно.
	Тя се опитваше да се отърве от въжето, докато в нея се бореха противоречиви емоции, а трескавата й възбуда беше в пълна противоположност с гнева й… с неудобството й.
	— Още не съм започнал — отвърна с лека усмивка младият Кари.
	Той протегна ръка и леко и деликатно докосна гърдите й през копринената тъкан на роклята. Върховете на пръстите му дразнеха умело зърната й.
	— Отвържи ме — прошепна едва доловимо Елизабет.
	Усетил нарастващата й възбуда, Джони се усмихна самоуверено.
	— Сигурно ще те отвържа… но първо трябва да съблечем дрехите ти. А сега ме помоли нежно, с истинска съпружеска преданост — подсказа й той, като отстъпи крачка назад. — Хайде, помоли ме да те съблека, както се полага на една покорна съпруга.
	— Не можеш да ме накараш да го направя — отвърна младата жена, без да сваля от него изгарящия си от страст поглед, — ако аз самата не го искам.
	— Мога да те накарам да направиш каквото и да е — увери я той с изпълнен с нежност глас.
	— Но само сега, когато съм в това състояние — прошепна тя, вдигнала леко брадичка, за да може да го гледа в очите. Огънят на възбудата разпалваше постепенно всичките й сетива, пулсирането, което усещаше между краката си, ставаше все по-силно.
	— Аз пък знам как да те държа в това състояние — каза Джони. — А ти винаги ще искаш още. Затова сега ме помоли нежно, котенце, и тогава ще те съблека и ще се заемем с по-приятни неща.
	Той докосна белеещата се плът на гърдите й, която се виждаше изпод дантелената й кърпичка. Пръстите му се плъзнаха леко в деколтето й.
	— Харесва ли ти? Усещаш ли как трепетът слиза надолу между бедрата ти? Иска ли ти се да ме почувстваш? Кажи ми това, което искам да чуя, и аз ще задоволя желанието ти.
	Очите й се отвориха, защото гласът му внезапно беше станал по-дрезгав.
	— Трябва да го направиш заради мен.
	Той говореше сериозно и Елизабет го разбра.
	— Не мога ли да разчитам на помилване?
	— Не. Искам да го чуя, никога не съм имал съпруга.
	— А ако не го направя?
	Младият мъж си пое дълбоко въздух. Никога досега не беше изпитвал подобни чувства.
	— Не знам какво ще направя. Съжалявам.
	Може би искаше да я накара да плати заради Джордж Болдуин, заради факта, че почти беше решила да се отърве от детето му. Може би я наказваше заради собственото си ужасно силно желание и покорност, проявени към нея през онези дни. Или пък наистина беше достатъчно различен от съвременниците си, за да иска отплата за всичките години, преди да го срещне, когато беше принадлежала на съпруга си. Някакъв особен гняв го изпълваше и без да дава обяснение за него, той се опитваше да я унижи.
	Елизабет го погледна за момент. Собствените й мисли и чувства бушуваха в надпревара, тялото й се възпламеняваше все повече. Тя като че ли все по-ясно съзнаваше, че всеки един от двамата всъщност принадлежеше на другия. Колко силно се нуждаеше от него тя самата, как копнееше за него! Отговорът й беше породен едновременно от лудото желание да го има и от спомена за всичките години, през които трябваше да се подчинява против волята си.
	— Правя това по свое собствено желание — изрече отчетливо тя.
	Младият мъж се усмихна кисело.
	— Човек ще помисли, че от това зависи животът ти.
	— Възможно е — отвърна с лека усмивка Елизабет, доволна от решението си и изпълнена със снизхождение, защото добре разбираше каква вътрешна борба водеше той.
	Надигна се на пръсти и докосна с устни неговите.
	— Ще го направя, но само веднъж — прошепна тя. — Само този път.
	— Защото искаш да ме усетиш в себе си?
	— Да.
	— Да… какво?
	Тя вдигна към него смарагдовите си очи, погледна го странно и каза:
	— Да, господарю мой.
	— Прекрасно е да имаш такава мила съпруга — думите му прозвучаха като кадифен шепот, синият му поглед беше омекнал. — Заради този покорен отговор ще бъда любезен с теб.
	Внимателно хвана с пръсти едното крайче на дантелената кърпичка и я издърпа от деколтето й.
	Елизабет усети фината дантела да се плъзга по кожата й. Тя като че ли й обещаваше, че ще получи толкова повече, колкото повече отстъпва.
	— А сега роклята ми — прошепна тя… покорна, съзнавайки колко приятна ще бъде наградата за послушанието й. — Разкопчай роклята ми!
	Отърка гърба си в колоната като истинска котка. Налетите й бели гърди като че ли всеки момент щяха да изскочат от дълбоко изрязаното й деколте. Без прикритието на дантелената й кърпичка те бяха почти навън.
	— Хайде, Джони, моля те, роклята! — помоли младата жена тихо.
	Дрехите я задушаваха, изгаряха кожата й, искаше да се освободи от тях, за да усети опияняващия допир на тялото му.
	— Не ме помоли както трябва — отвърна неумолимо той, докосвайки с връхчетата на пръстите си нацупената й долна устна.
	— Моля те, господарю мой — изрече внимателно тя, а зелените й очи го гледаха неспокойно, — моля те, съблечи роклята ми.
	— Как бих могъл да откажа на такова уважение?
	И той се наведе и я целуна нежно по копринената кожа на шията й.
	Елизабет се притисна към него. Тя му се предлагаше, искаше да почувства докосванията му, устните му, да го усети целия.
	— Моля те, Джони, не мога повече да чакам…
	Той се отдръпна от нея и прокара длани по натежахте й гърди. Горещината на тялото й се усещаше през тежката копринена тъкан.
	— Разбира се, че можеш — противопостави се Джони, който държеше тя на всяка цена да плати за недоволството му. — Трябва да можеш.
	Тя затвори очи, потръпвайки при всяко негово докосне.
	— Не мога — прошепна Елизабет отново.
	— Налага се.
	Значи така, властта беше сменила притежателя си и сената, която го бе отхвърлила и му се бе присмивала, сега се молеше да я докосне.
	— Сега стой, без да мърдаш — каза той. Тя се подчини, защото в гласа му се долавяше заплаха, че в противен случай ще я остави, а тя имаше нужда от него повече от всичко друго на света. Докато Елизабет стоеше, без да помръдва, той започна да разкопчава роклята й с несръчност, издаваща собствената му силна възбуда. Единствено едва доловимият звук, издаден от хлъзгането на пръстите му по копринената тъкан, и възбуденото дишане на младата жена нарушаваха тишината в голямата стая. Най-после последното копче бе разкопчано.
	— Имам още една молба — рече Джони. Елизабет го погледна с едва доловимо колебание.
	— Всичко, което пожелаеш — прошепна тя. Той се усмихна на щедростта й.
	— Трябва да те отвържа, за да съблека роклята ти, след това трябва пак да поставиш ръцете зад гърба си.
	— Да, да… всичко.
	Малко по-късно великолепната рокля лежеше в безпорядък в краката й. Той внимателно постави ръцете й отново зад колоната на леглото, но този път не ги завърза.
	— А сега, единственото, което ще те възпира, ще бъде силната ти страст и нужда от мен.
	— Или нуждата от една част от теб — прошепна задъхано Елизабет.
	— На която ще се насладиш, когато му дойде времето — отвърна с безсрамна арогантност той. — Трябва ли да носиш това? — попита миг по-късно, прокарвайки пръст по дантеления й корсет. — Няма ли да смаже сина ми?
	— Или дъщерята?
	Той се усмихна.
	— Трябва да имам предвид и тази възможност, нали? Това значи ли, че ще трябва да скрия меча и щита?
	— По-добре да го използвам срещу теб — прошепна тя, — за да те накарам да побързаш. А сега, дявол те взел, господарю мой, съблечи и останалите ми дрехи, ако обичаш, а после и твоите и мило изпълни дълга си към мен.
	Джони беше готов да отстъпи, но в този момент си спомни подигравателното й държание в отговор на предложението му за женитба и промени решението си — свали само ризата и корсета й.
	Следващите няколко секунди той не можа да откъсне погледа си от нея, поразен от реалността на нейната бременност, защото забеляза, че досегашната й крехкост беше заменена от нова за нея чувственост.
	— Гърдите ти са се променили от детето — развълнуван прошепна той.
	— Станали са по-чувствителни — промълви Елизабет, усещайки, че погледът му й въздейства не по-малко от докосването му.
	— Винаги ли? — Въпрос, зададен едва чуто, решителен, дързък, предизвикателен, подсказващ отговора.
	— Винаги — отвърна тя.
	Той се приближи още малко. Дебелият килим заглушаваше шума от стъпките му.
	— Искаш ли да ги докосна?
	Тя кимна, неспособна да намери достатъчно въздух в момента, за да му отговори.
	Джони нежно хвана зърната на гърдите й и забеляза как те незабавно се втвърдиха. Поигра си с тях още няколко прекрасни мига, като не можеше да се начуди на промяната им.
	— Виж колко дълги са станали — прошепна той. Елизабет обаче трепереше от силното си желание, очите й бяха напълно затворени.
	— Виж — повтори тихо той, докато целуваше клепачите й и се опитваше да я накара да погледне. — Ще ми даваш ли от млякото си, когато се напълнят?
	— Да… да… всичко, каквото пожелаеш… — Думите ставаха все по-неясни.
	Джони я погледна и на лицето му се появи лека усмивка.
	— Искам да викаш от удоволствие — прошепна той.
	— Жесток си — изрече задъхано тя, притискайки го към гърдите си, полуобезумяла от прекъсването му.
	Главата му се беше вдигнала така неочаквано, ръцете му бяха изоставили тялото й, че тя стоеше, без да се отделя от колоната, уплашена, че може да я остави точно сега. Търсеше погледа му, надявайки се да отгатне мислите му, за да му достави удоволствие. Така че после той на свой ред да й достави удоволствие.
	— Грешиш — отвърна Джони, внезапно застинал на място, а очите му сякаш не бяха неговите. — Промених целия си живот заради теб.
	Никога досега не беше виждала лицето му така разголено — без присъщия му чар и привидната му веселост. Дори будещата възхищението й властност беше изчезнала.
	— Извинявай — прошепна младата жена, внезапно разбрала колко несправедливо и егоистично беше постъпвала, подценявайки чувствата му. Миг по-късно промяната във вида му изчезна и познатата усмивка се върна на лицето му.
	— Не се опитвай да ме измамиш — каза той с привичната си дързост.
	— Никога не бих го сторила, дължа ти прекалено много — отвърна тя, без да обръща внимание на подигравателните нотки в гласа му. — Нямаш представа колко много исках това бебе… от самото начало — каза тихо тя в желанието си да му покаже благодарността си признанието, което току-що беше направил от цялото си сърце. Искаше да сподели с него радостта си, да го направи съпричастен към живота, който се оформяше в тялото й.
	— Тогава трябва да си ми благодарна — усмихна се едва забележимо той. Дълбочината и силата на чувствата му, искрената му привързаност бяха нещо непознато и ново за него, затова говореше с умишлено безгрижие. Обземаше го обаче непреодолимо желание, по-силно и важно от плътското, като че ли тя беше станала най-ценното нещо за него, когато му се подчиняваше. Той се наведе, прокара ръка под коленете й и я вдигна.
	— Винаги ще ти бъда… благодарна — прошепна Елизабет и го целуна нежно, обгърнала с ръце врата му. — Ти промени не само своя живот, промени и моя. Ще имам бебе — възкликна радостно тя. — Ние ще имаме бебе.
	Джони се усмихна на щастието й, като си мислеше, че то бе заразително. Постави я да легне върху зелената коприна, след което се намести до нея, подпрял глава на ръката си, все още облечен, като че ли не беше решил какво да прави с нея. Леко прокара пръсти от шията й надолу към корема.
	— Всичко е много… по-различно — каза дрезгаво той, а ръката му топлеше корема й. — Нямам опит с… бременни жени.
	— Съпруги — рече тя, — ако все още ме желаеш.
	— Бих се оженил за теб, сладка моя Бетси — заяви сериозно той, — дори и ако трябва да те държа вързана за леглото ми цял живот.
	— Не бих издържала толкова дълго — пошегува се Елизабет. — Ти си много убедителен…
	— Колко убедителен бих могъл да бъда? — попита той, с глас изпълнен със симпатия. Ръката му галеше корема й плахо, любопитно. — Не знам нищо за бебетата.
	— Нито пък аз.
	Тъй като страховете и несигурността й по въпроса бяха много по-малки, тя можеше да се наслаждава от състоянието си.
	— Двамата заедно ще се научим.
	В погледа му премина сянка.
	— Да извикам ли акушерка? Може би трябва да поговорим с някого.
	— Сега? — попита тя, изпълнена с толкова силна страст, че не можеше да си представи това да е вредно.
	— Бихме могли да почакаме — рече той с огромно усилие на волята, без да е сигурен, че е способен на подобна жертва.
	— Разбира се, че не можем да чакаме — натъртено отвърна Елизабет. — И тъй като тази вечер си се заел да даваш уроци по изпълнение на дълга, не бих искала да забравиш съпружеското си задължение.
	Джони се разсмя.
	— Невъзможно, щом лежиш гола до мен и толкова възпламенена, че розите започнаха да клюмат във вазите си.
	Погледът й беше безсрамен и дързък.
	— Тъй като бременността очевидно прави жената… ненаситна, ще очаквам от теб да бъдеш на поста си всеки момент, освен когато спиш. — И тя му намигна, нахална и жизнерадостна. — Дори и тогава може понякога да те събуждам.
	Очите му се смееха дръзко.
	— Тогава несъмнено ще умра — каза тихо той — и ще отида в рая.
	Но тъй като бе прекалено предпазлив от страх да не й навреди, тя измърка:
	— Ако не ме обладаеш, господарю мой, ще трябва аз да го сторя… или да намеря някой друг, който да ме задоволи.
	Той погледна рязко към нея, очите му се бяха свили.
	— Само се опитай и няма да живееш дълго след това.
	— Тогава ти трябва да ме задоволиш, господарю мой — рече тя, увивайки се около него, сладка и ухаеща.
	Тогава той се разсмя, този мъж, чиято слава като покорител на женските сърца беше легендарна.
	— Ще бъда ли възнаграден, ако го сторя?
	— Мисля, че можеш да го приемеш като награда, господарю мой.
	Всъщност той точно така го приемаше.
	След порядъчно дълъг интервал време, посветено на предбрачна консумация, когато и двамата разбраха какво означава „ненаситна“, Джони задъхан лежеше до нея.
	— Какво… ще кажеш… да прекъсна за малко… изпълнението на „задълженията си“… Струва ми се, че някой чука… на вратата.
	Първия път не беше обърнал внимание на звука, втория път беше вдигнал поглед и сега, след третото почукване, беше сигурен, че няма да ги оставят, докато не отговори.
	— Доколко учтива и възпитана… се чувстваш?
	Елизабет се протегна като котка, погледна го и прошепна предизвикателно:
	— Нещо друго ли ти дойде наум?
	— Следващите седем месеца наистина ще бъдат интересни — рече той, а сините му очи се усмихнаха. — Не, още не, скъпа моя невесто. Слушай.
	Ново почукване се разнесе из стаята.
	— Някой те търси?
	— Нас.
	— Защо?
	Съзнанието й бе погълнато единствено от сладострастните усещания.
	— За нашата сватба.
	— О, Боже!
	И младата жена погледна към часовника върху камината.
	— Трябва да ги пуснем да влязат. Предполагам, че е мисис Райд.
	— Сега? В десет часа. В този вид.
	— Ако нямаш нищо против.
	— Без дрехи?
	— Прекалено съм разгорещен, за да слагам дрехи, пък и трябва да приключим с ритуалното заварване в леглото от свидетели… Защо да се обличаме, щом след това пак трябва да се събличаме? Можеш да издърпаш завивките по-нагоре.
	Очите й се разшириха, погледът й беше смаян, затова той стана и затършува из чекмеджетата, за да й намери някоя от своите нощници. След това й помогна да я облече, среса косите й и ги върза с яркосинята си панделка, която намери след много търсене под чаршафите.
	— Готово — каза той, докато наместваше панделката с вид на горд баща. — Каква великолепна булка!
	— Само още нещо малко — започна неуверено Елизабет.
	— Колко малко? — попита Джони, навеждайки се към нея, без да си дава сметка, че е все още гол. Тъмната му коса падаше по широките му рамене.
	— Средно малко.
	Той озадачено повдигна вежди.
	— Това да не е гатанката за слоновете и кутиите?
	— Говоря сериозно, Джони.
	— Слушам те — отвърна той, а усмивката му се изри.
	— Става въпрос за обета, който трябва да направим… добре де, нали се сещаш…
	— Само кажи, скъпа. Можеш да получиш всичко, което пожелаеш.
	— Добре, тогава. Ако аз трябва да обещая да те обичам, да те почитам и да ти се подчинявам — отвърна на един дъх тя, — тогава и ти трябва да обещаеш, че ще ми се подчиняваш.
	Той се замисли за момент, от дете беше свикнал да властва и да не се подчинява.
	— Може би ще е по-добре да махнем въобще тази дума — каза тихо той. Прекалено дълго време бе господар сам на себе си, за да се откаже от властта си, дори само заради ритуала.
	Тя се усмихна.
	— Дадено.
	От усмивката, която той й изпрати в отговор, струеше великодушие. Искаше му се да може да й поднесе целия свят.
	— Това ли е всичко?
	Елизабет кимна доволно. Призраците от миналото й бяха прогонени.
	Джони отмести една непослушна къдрица от челото.
	— Тогава, хайде да се връщаме в леглото, любов моя, за да мога да поканя всички, изгарящи от любопитство навън.
	Той отключи вратата и светкавично се върна в леглото.
	Елизабет се опасяваше, че свещеникът ще влезе всеки момент и ще завари Джони гол, преди да е успял да се шмугне под завивките. Въпреки страховете й той се намести на възглавницата и придърпа скромно до кръста си одеялата, преди стоящите отвън да разберат, че вратата е отключена. Младият мъж погледна с любов бъдещата си съпруга, която щеше да му стане жена и която беше почервеняла до корените на косите си, притеснена от това, което й предстоеше.
	— Успокой се, скъпа, всичко ще мине както трябва. Тази церемония е предназначена най-вече за тези, които биха искали да оспорят законността на брака ни*.
	[* До 1753 г. не е било задължително браковете в Англия да се сключват в църква, за да бъдат законни. Бракът се е считал за действителен, дори ако младоженците са били по-млади от 12 години за булката и 14 години за младоженеца. Същите повтаряли думите на обета пред двама свидетели, а брачният договор бил устен. Все пак бракосъчетанието, направено в църква, имало някои предимства. При това положение в него можел да вземе участие и свещеник, което придавало по-голяма тежест. Второто преимущество било, че така церемонията се признавала и от каноническото, и от гражданското право. Освен това така е било по-лесно да се докаже бракът, тъй като се изготвял писмен документ, потвърждаваш сключването му.
	В Шотландия до 1834 г., тези, които са предпочитали да се оженят в дома си, можели да го сторят, ако заплатят глоба. — Б.пр.]
	— Като баща ми например — рече с въздишка тя.
	— Или пък фамилията Греъм.
	— Или многобройните ти недоволни любовници — усмихна се Елизабет.
	Според него нито една от тях нямаше да възприеме брака му като пречка за по-нататъшната им връзка, но тъй като не искаше да помрачи настроението й, той само кимна.
	— Възможно е и Джордж Болдуин да те обвини в неизпълнение на обещание за женитба — добави Джони, — така че не трябва да им даваме никакъв повод да обявят брака ни за недействителен… особено като се има предвид, че детето ще се роди по-рано. А сега се усмихни — каза той и на лицето му се появи очарователна усмивка, когато вратата най-накрая започна да се отваря колебливо и Хелън надникна нерешително през нея. — Всички са много доволни, че се съгласи да се омъжиш за мен, а мисис Райд дори мисли, че най-после съм изпълнил дълга си, и то напълно по нейния вкус.
	Когато хората започнаха да се бутат, за да влязат, Елизабет бе смаяна от числеността им. Въпреки че според закона двама свидетели бяха достатъчни, Джони за всеки случай беше включил няколко души от селото, които не работеха за него. В случай, че бракът им бъде оспорен, тяхното свидетелствуване щеше да има по-голяма тежест. За по-сигурно освен домашния си свещеник беше извикал и представител на Англиканската църква. Беше взел всички възможни предпазни мерки, защото познаваше нрава на враговете си. След като обясни на свещениците малката промяна на обета им, Джони отново се облегна върху обшитите с дантели възглавници, а голите му гърди привличаха пламналите погледи на не една от жените, присъстващи като свидетелки. Взе ръката на Елизабет в своята, сякаш голите графове и разрошените графини бяха обикновено явление при бракосъчетанията.
	— Готови сме — дръзко заяви той. И двамата божи служители, без да поглеждат към младоженците, прочетоха съответните си сватбени слова, а Елизабет и Джони отговаряха, както си му беше редът по два пъти. Бяха разменени пръстените, а документът — подписан от участниците и свидетелите. Бракът беше заведен в регистрите и на двете църкви. Женитбата между граф и графиня Грейдън беше факт.
	— А сега може ли да хапна нещо? — прошепна Елизабет на ухото на съпруга си, докато свидетелите се суетяха около тях, а свещениците приключваха с писането и печатите.
	— Това означава ли, че сега, след като вече сме женени, страстта ти към мен е заместена от телешки котлет? — пошегува се Джони.
	— Работата е там, че… тази вечер не хапнах почти нищо, защото бях нервна заради… ъъъ… — Тя се усмихна. — Сега вече знам, че не е трябвало да се притеснявам толкова… освен това… аз съм непрекъснато гладна — допълни като извинение тя. — Откакто съм бременна.
	Джони вече беше извикал с жест мисис Райд, преди дори младата жена да успее да довърши накъсаните си обяснения.
	— Нуждаем се от празнична вечеря тук, в стаята — каза младоженецът на икономката си, която, изглежда, не можеше да си намери място от щастие. — Всичко ли е готово долу? — попита той.
	— Масите са пълни, музикантите чакат. Всичко е на мястото си, милорд.
	— Тъй като лейди Кари е леко неразположена, няма да се присъединим към празненството — излъга с лекота Джони, който нямаше намерение тази нощ да дели компанията на съпругата си с други хора. — Моля те, предай нашите извинения…
	Думата „неразположена“ произведе ефект, подобен на изстрел. Мисис Райд незабавно се зае да опразни стаята, издавайки неодобрителни, наподобяващи кудкудякане възгласи. Тълпата, която и без това нямаше търпение да се присъедини към сватбеното празненство, бързо се разпръсна навън.
	— А сега да си поговорим с теб — каза тя и изгледа неодобрително Джони. — Ако лейди Елизабет не се чувства добре, внимавай да не се държиш грубо с нея. Горкичката, носи дете и има нужда от почивка и нежност — нареди тя. — Ако изобщо знаеш какво значи това — добави заплашително икономката.
	След като току-що беше прекарал един доста изтощителен час в леглото с новата си съпруга, Джони с основание се съмняваше в правотата на мисис Райд, отнасяща се до крехкостта на Елизабет, но в името на хармонията отвърна с усмивка:
	— Бъди спокойна, мисис Райд, ще бъда нежен, вярвай ми. Давам честната си дума.
	— Хм — изпръхтя подозрително тя. — Ще си имаш разправии с мен, ако не я изпълниш — предупредително размаха показалец икономката, демонстрирайки деспотична власт.
	— Наистина усещам някаква слабост — намеси се с изтънял глас Елизабет и като някоя провинциална актриса се отпусна немощно назад върху възглавниците, отправила укорителен поглед към Джони.
	— Виждаш ли? — измърмори мисис Райд, без да сваля очи от господаря си, който едва се сдържаше да не избухне в смях. — Това не са ти развратниците от Единбург, Джони, готови да приемат всеки мъж. Към миледи трябва да се отнасяш е нежност и внимание. Така, какво искаш да ядеш, миледи? — изгука мисис Райд, като се наведе към младата жена и придърпа завивките към брадичката й.
	— Може би малко супа — отвърна с немощна усмивка Елизабет — и ябълкова торта.
	Искреността на въздишката й не подлежеше на съмнение.
	— Може и едно-две парченца от баницата с месо, от която ми беше изпратила за вечеря, ако не представлява трудност.
	— Главният готвач може да готви цяла нощ за теб, миледи, ако пожелаеш. Искаме детето, което носиш, да бъде здраво и силно.
	Така и стана. Тази вечер главният готвач и помощниците му бяха в служба на променливите вкусове и апетит на Елизабет. Доста по-късно, когато свещите догаряха и стаята бе изпълнена с тежкия аромат на розите, когато младоженците бяха разпръснали по цялото легло останките от празничната вечеря, Джони попита смаяно:
	— Как можеш да продължаваш да ядеш?
	Елизабет се усмихна от другата страна на измачканите чаршафи и полуизядените блюда.
	— Още съм гладна. Подай ми още едно парче от тортата, ако обичаш. Ти не яде много.
	Всъщност той се беше нахранил с обичайния си добър апетит, унищожавайки една цяла баница с месо и бутилка бордо, заедно с поднос плодова пита. В отговор Джони само се усмихна на лакомата си съпруга, чиито бузи бяха станали яркочервени и лепкави от крема на тортата. Дългата й светла коса беше в пълен безпорядък, а доволната й усмивка можеше да повдигне настроението на всеки.
	— Не бях много гладен — излъга той. — Искаш ли още от баницата с месо? Мисля, че е полезно за бебето.
	И така, през тази нощ раят се въплъти в едно баронско имение в Шотландия — в една пищна спалня, на едно разкошно легло с балдахин и завеси от зелен брокат, които сякаш го изолираха от целия свят. Щастието сякаш беше безкрайно, изпълнено с много нежност. Това беше любовта, открита отново след месеци на неизвестност. И дори това, което ставаше под балдахина, да не бе самият рай, то пак беше божествено.
	През следващите два дни никой не видя лорд и лейди Кари, освен прислугата, която носеше храната и изнасяше останките, внасяше вода за къпане, чисти кърпи, бельо и цветя и се грижеше за огъня в камината.
	И слугите дори рядко ги зърваха, защото господарят и господарката обикновено бяха заети зад спуснатите завеси на леглото.
	Сутринта на третия ден те най-после излязоха от спалнята, защото Джони беше поръчал да дойде мадам Ламиер, за да направи проба на сватбената рокля на Елизабет. Формалната част на церемонията беше насрочена за другия ден.
	— О, Боже! — възкликна младата жена малко по-късно, когато помощничките на мадам Ламиер се опитаха да съберат кройките на кръста й.
	— Миледи е понапълняла — промърмори главната шивачка, докато опъваше плата, който явно вече не достигаше.
	В този момент Елизабет срещна погледа на Джони и се засмя.
	— Ела тук, скъпа — намеси се съпругът й и я подкани с жест да се приближи. — Нека да видим невъзможна ли ще се окаже тази задача за Ламиер.
	По начина, по който Елизабет се запъти към мъжа си, поклащайки предизвикателно бедра, мадам Ламиер незабавно си даде сметка, че за разлика от последния път когато ги беше видяла, те се бяха сдобрили. Тя наблюдаваше като хипнотизирана как младата жена се опитваше да прелъсти Джони, сякаш бяха сами в стаята.
	Елизабет притисна тяло между бедрата му, съвсем близо до него, наведе се да прошепне нещо в ухото му и преди да се изправи, го целуна по бузата.
	А той беше стиснал крака и не я пускаше. Ръцете му опипваха талията й, след това слязоха надолу към бедрата, устните му се движеха, шепнещи нещо, предназначено само за нейните уши. Бавно пръстите му се провряха под роклята й, която се разтвори на кръста и мадам Ламиер едва не ахна.
	Миг по-късно двамата влюбени се разсмяха на нещо свое и Елизабет се отпусна в скута му като куртизанка, която се опитваше да го съблазни, потърквайки се нежно в него. Главата й се отпусна назад върху рамото му; той я беше обгърнал с ръце и я притискаше към себе си.
	— Тъй като лейди Кари няма да носи корсети — каза тихо Джони на хипнотизираната си публика, докато съпругата му го хапеше по врата, — ще трябва да направите някои поправки на всичките й рокли. Надявам се, това няма да ви затрудни, мадам Ламиер.
	— Разбира се, че не, милорд — отвърна моделиерката, като в същото време се питаше колко време щеше да й е необходимо за това. Питаше се как би могла да разговаря с графа, без да го гледа, защото жена му вече разкопчаваше жилетката му.
	— Решихме, че така ще бъде по-добре за бебето — добави той, като целуна съпругата си пред очите на всички — жест, изпълнен с толкова любов и нежност, че всеки един от старите му приятели би се изумил. — Ще трябва да вложите най-доброто, на което сте способна, за сватбата утре, при това без други проби — продължи Джони, възпирайки с ръка Елизабет, която продължаваше да го разсъблича пред всички присъстващи.
	Той се усмихна на всички присъстващи.
	— А сега моля да ни извините, миледи трябва да си почине.
	На всички им беше ясно каква щеше да е почивката на неговата лейди, така че, когато изтича долу в кухнята, за да разкаже на мисис Райд по какъв шокиращ начин бе преминала пробата и как беше съкратена, Хелън завърши възбудено:
	— Правят го в същия този миг върху красивия копринен диван в източната всекидневна. Той сам заключи вратата.
	— А, значи да кажа на готвача да започва да готви, защото миледи след малко ще бъде гладна. — Доволна усмивка озари кръглото й лице.
	— Надявам се, миледи да ангажира достатъчно господаря ни, така че вече да не се налага да виждаме лейди Линдзи и други като нея.
	— Както изглежда, миледи ще го задържи завинаги в Голдихаус.
	— А това съвсем не е лошо — каза доволно мисис Райд. — Голдихаус е най-подходящото място, в което биха могли да отглеждат децата си.


>	ГЛАВА ДЕВЕТНАДЕСЕТА

	Докато в Голдихаус цареше истинско блаженство, в Лондон Харолд Годфри правеше всичко възможно, за да съсипе щастието на лорд и лейди Рейвънсби.
	— Документите могат да се изфабрикуват и тук, в Лондон — казваше Годфри на своя пряк началник херцог Куинсбъри, слаб тъмнокос мъж на средна възраст.
	Двамата се разхождаха в парка „Сейнт Джеймс“. Така нямаше опасност разговорът им да бъде подслушван от някой от прислугата. Не беше лесно да се разбере кой от тях е техен враг.
	— Изнасилването може да се докаже много лесно пред съда — заяви Куинсбъри, — въпреки че няма да се отказваме и от обвинението в предателство.
	— Тя вече е бременна — измърмори горчиво графът — Дори и да се ожени за нея, ще поддържаме, че бракът е бил сключен насила.
	— Няма нищо по-лесно от това да подкупим хора за свидетели — рече Куинсбъри.
	— Както и да се погрижим за неудобните.
	— Да, разбира се.
	Херцогът се усмихна.
	— А сега ми разкажи отново за всичко, което притежава Рейвънсби. А също и какви документи мислиш, че ще бъдат нужни.
	Любезното поведение на Куинсбъри беше отчасти игра, отчасти — негова втора природа; той беше истински придворен. Но въпреки че при обикновен разговор него лъхаше благоразположение, той не се спираше пред нищо, за да защити интересите си. Носеше се мълвата, че е извънредно алчен и в същото време пилее парите си. Владенията на Джони Кари, които щяха да бъдат конфискувани след обвинението в изнасилване, щяха да са добре дошли и да увеличат собствеността на херцога.
	— Ако успееш да издействаш специално разрешение от кралицата, можем да започнем подготовката за делото. Присъствието на Рейвънсби ще бъде без значение за присъдата.
	— Но ти би предпочел да присъства.
	Куинсбъри знаеше за враждата между двамата мъже.
	— Той има да ми плаща вече втори дълг. Или може трети, ако искам възмездие и за първото отвличане на дъщеря ми. Наистина ще ми достави удоволствие да видя окован.
	— Този мъж обаче е непредсказуем. Трудно е да бъде контролиран. Всъщност ти най-добре си запознат с безразсъдната му дързост.
	Според мълвата Харолд Годфри беше замесен в смъртта на предишния граф на Грейдън. Когато Джони Кари едва седемнайсетгодишен пристигнал от Франция, за да поеме управлението на графството, той се отправил незабавно към Харботъл, застанал пред вратите на крепостта и предизвикал на дуел Харолд Годфри. Граф Годфри, който владеел до съвършенство фехтовката, приел охотно и едва не убил юношата. Но те се били в продължение на цял час и в крайна сметка младостта победила опитността. Харолд Годфри така и не успял да нанесе фаталния смъртоносен удар, въпреки майсторството си. И когато най-накрая Джони Кари допрял меча си до гърдите му, графът на Брусижън отрекъл да е имал каквато и да е връзка със смъртта на баща му. Изключително честен и все още незапознат е коварствата на този свят, седемнайсетгодишният граф Грейдън не можел да убие човека, който на висок глас твърдял, че е невинен. И го пощадил.
	— Той се превърна в проклятието на живота ми — изрече ледено бащата на Елизабет, — както беше и с баща му преди това. Би ми доставило огромно удоволствие да го лиша от големите му богатства.
	— Колко имения има? — заинтересува се Куинсбъри — А корабите му… колко са?
	— Около десетина, пръснати из Лоулендс. И четиринайсет кораба… освен новите два, построени в Холандия.
	— Явно вече си проучил всичко — каза тихо херцогът. — Чудя се, дали бихме могли да не споменаваме за някои от способностите му?
	И той погледна събеседника си, повдигайки леко вежди.
	— За момента…
	— За да не се налага да губим толкова много при подялбата…
	Куинсбъри се усмихна.
	— Надявам се въобще да не се налага да делим — рече той. — Това ми напомня, че в момента са доста ядосани на Шотландия. Хейвършъм накарал перовете в Камарата на лордовете да обърнат внимание на заплахата от шотландския Акт за сигурност. Можем да се възползваме от разгорилите се страсти и желанието за мъст. Владетелят на Рейвънсби има връзки във Франция, роднини и посредници в няколко френски, холандски и белгийски пристанища. Предполагам, че е свързан и с френския двор. Нужни са ни писма — едно или две с подходящи подписи. Можеш ли да уредиш това?
	— Ще ни отнеме известно време. След случая със Саймън Фрейзър миналата година не можем да си позволим да разчитаме на аматьори, трябват ни умели фалшификатори.
	— Ще те свържа с човек от Европа, който може да ни помогне. Междувременно трябва да се заемем с обвинението в изнасилване. Няма никакво съмнение, че е похитил дъщеря ти. Колкото до връзките му с привържениците на Стюардите, ще ни трябва повечко време, за да скалъпим нужните доказателства. Той има много приятели в шотландския парламент, а и не съм сигурен, че бихме могли да го обвиним така лесно в предателство.
	— Дори и приятелите му обаче не могат да го защитят от обвинението в изнасилване. Той е известен женкар.
	— Колко добре ни устройва слабостта му към дъщеря ти…
	— Не търси романтика тук — прекъсна го Годфри. — Този човек просто използва всяка възможност, за да си достави удоволствие.
	— А дъщеря ти? Ще подпише ли жалбата срещу него?
	Харолд Годфри замълча за миг. Знаеше, че независимият характер на Елизабет ще бъде сериозна пречка.
	— Ще се погрижа да го направи — отвърна твърдо той.


	През ноември събранието на Долната и Горната камари Уестминстър премина в непрекъснати разправии. Искаха Шотландия да бъде наказана заради Акта за сигурност, който Англия възприемаше като заплаха и обида, а въоръжената шотландска войска според англичаните беше доказателство за враждебните намерения на шотландците.
	А когато перовете най-после се събраха на двадесети ноември, силата на всеобщата тревога, породена от Акта за сигурност, можеше да се разбере но това, че заседателната зала беше претъпкана с хора, желаещи да чуят речта на Хейвършъм, посветена на заплашителното поведение на бунтарски настроените шотландци.
	На седми декември Камарата на лордовете се зае с обсъждането на мерките, които трябваше да се предприемат, за да бъде възпряна Шотландия. Репресивните мерки, решиха перовете, ще помогнат за по-бързото установяване на Закона за наследственото предаване на короната, ми като най-голямата опасност за сигурността на Англия беше претендентът за престола, който в момента живееше във Франция. Съгласиха се с решението на лорд Халифакс всички шотландци, с изключение на тези, които живееха в Англия, Ирландия или колониите, както и служещите в армията и флотата, да бъдат обявени за чужденци, докато бъде създаден съюз или се уреди въпросът за наследственото предаване на кралската корона. Беше възложено на Адмиралтейството да изпрати крайцери, които да завладеят всички шотландски кораби, търгуващи с враговете на Англия. Настояваха кралицата да вземе незабавни мерки за защита на границата между Англия и Шотландия.
	С други думи, английският парламент се зае с потушаване на опита на Шотландия да завоюва независимостта си.
	Когато новините преминаха на север от границата, шотландците отвърнаха с явно незачитане на поредната проява на английската тирания.


	Междувременно, без никаква връзка с бурните събития в Уестминстър, без да подозират за плановете на Харолд Годфри, синовете на Греъм от Редсдейл се бяха заели с изпълнението на собствения си план, за да си възвърнат частта от бащиното богатство, наследена от Елизабет. Веднага след завръщането си от Хексман те предявиха обвинение срещу младата жена, че е причинила смъртта на баща им с помощта на магии. Свидетелите по делото вече бяха обучени какво да говорят, нужната документация се беше задвижила по каналния ред и съдът щеше да се заеме с делото в най-скоро време. А дотогава братята Греъм щяха да подготвят участващите в този театър лица, така че да няма никаква опасност някой да обърка ролята си.


	След сватбата младоженците разпределяха времето си между Трий Кингс и Рейвънсби. Заети с проектите на строежа, погълнати един от друг, те непрекъснато откриваха нови страни на любовта си. Джони получаваше непрекъснато информация за събитията в Уестминстър не беше изненадан от тях, защото изобщо не бе очаквал, че английският парламент ще прояви разбиране към проблемите на Шотландия.
	Един предиобед в края на октомври, когато се връщаха от разходка, забелязаха спряла карета пред дома. Джони и Елизабет бяха прекарали сутринта заедно с Манроу, наблюдавайки изкопните работи, чиято цел ще да свържат няколко езерца в едно по-голямо, есенният ден беше топъл и слънчев, паркът блестеше в живи жълто-кафяви багри.
	— Първите ни гости — каза Елизабет. — Можеш ли познаеш чия е каретата?
	— Не съм сигурен — рече Джони, въпреки че я беше познал. — Но мисля, че съседите ни са решили, че е минало достатъчно време от сватбата ни, за да започнат да ни идват на гости.
	Той забеляза с облекчение, когато срещнаха Данкайл Уили във вестибюла, че граф Лотиан придружава съпругата си. Въдиците му бяха подпрени на стената.
	— Те са в салона на Юпитер, милорд — съобщи с официален тон Уили. — Очакват ви с графинята.
	— Кои са те? — попита Елизабет.
	Тя забеляза мигновения поглед, който Уили отправи господаря си, и зачака с любопитство отговора.
	— Калрос и Джанет Линдзи — отвърна Джони. Лицето му се беше превърнало в безизразна маска.
	— За да ловят риба?
	Прекрасните дълги въдици не можеха да бъдат сбъркани, макар че Елизабет трудно можеше да си представи сприхавата Джанет Линдзи да си позволи да се изцапа в плитчините на реката.
	— Предполагам, че и да се запознаят с теб.
	Тонът му беше неутрален, безизразен и той се запъти през вестибюла към южното крило на къщата, без да пуска ръката на съпругата си.
	За част от секундата тя се поколеба дали да тръгне с него, тъй като споменът за последната й среща с графинята не беше от най-приятните.
	— Доколко любезна трябва да бъда с твоята… — попита тя с нотка на сарказъм в гласа.
	— Тогава не бях женен.
	— Но тя беше — отбеляза тихо Елизабет. — Как се разбирате със съпруга й?
	— С Калрос сме стари приятели.
	— Явно е така — отвърна тя, — щом той така благосклонно се прави, че не забелязва как му слагате рога.
	— Той не се е оженил за нея по любов.
	— Нито пък тя очевидно.
	— Това положение, както добре знаеш, не е изключение сред аристокрацията.
	— Дали ще стоят дълго?
	— Надявам се, че няма.
	Джони въздъхна и забави крачка. Спря пред портрета на баща си, рисуван от Ван Дайк, и я придърпа към себе си.
	— Съжалявам, скъпа — каза тихо той, а сините му очи издаваха вълнението му. — Ако зависеше от мен, нямаше да я пусна да влезе в дома ни. Страхувам се обаче, че всички в Роксбърг си ходят често на гости, което означава, че ще трябва да изтърпяваме граф и графиня Лотиан.
	Елизабет се усмихна, съчувствайки на неудобството му и доволна от извинението.
	— Не се притеснявай, няма да оскубя косите й — рече тя — или да издера силно гримираното й лице. Дотогава, докато си само мой и не трябва да те деля с нея — добави тя, като повдигна лукаво вежди, — мога да запазя добро разположение на духа.
	Той се усмихна с облекчение.
	— Все пак, за всеки случай, стой до мен — предупреди я той. — Не мога да ти гарантирам, че тя също ще е в добро разположение на духа.
	— Сериозно ли говориш?
	— Тя е непредсказуема — отвърна с непроницаемо изражение той.
	Стана й неприятно, че съпругът й познава така добре тази жена, че знае такива интимни подробности. Елизабет не можа да се сдържи и подхвърли, за да го накаже:
	— Не вярвам Джанет Линдзи да е по-опасна в гнева от Хотчейн.
	— Не съм бил женен за нея — каза той.
	— Нито пък аз по свой избор и желание. Не ми казвай само, че насила са те тласнали в обятията й.
	Джони нямаше какво да отговори на това. Принудата никога не беше играла някаква роля в любовните му увлечения. Пое дълбоко дъх, за да потуши гнева си, след малко дълбоко въздъхна.
	— Може би ще си тръгнат преди вечеря — измърмори той.
	Те, разбира се, не си тръгнаха, за което Елизабет беше сигурна още по време на спора им. Тя знаеше, че хората като Джанет Линдзи не могат да се оттеглят с благородство, така както не можеха да се появят пред хора без грим.
	Следобедът все пак премина приятно за домакинята, когато тя отиде с мъжете на риболов. Джанет предпочете да не излиза от страх да не би слънцето да зачерни деликатната й кожа. Понесли кошницата за пикник, която беше приготвила за тях мисис Райд, малката група заслиза по леко наклонената поляна към реката, чиито лъкатушещи брегове бяха естествена граница на земите на Рейвънсби по протежение на десетина мили, като мъжете спокойно се разхождаха напред-назад й бавно течащите води на реката, преглеждайки въдиците си. Елизабет седеше на брега и се наслаждаваше на пасторалния пейзаж.
	Дори и вечерята започна мирно. Младата жена се поздравяваше, че се беше справила така добре със странното положение.
	Прислугата отнесе остатъците от първото блюдо. Темите на разговора бяха прозаични: добитъкът и реколтата в района, икономическото състояние сега, когато след двете гладни години бяха последвали други две е рекордно високи добиви, както и новините от парламента в Уестминстър.
	Успокоена от фалшивото чувство за сигурност, Елизабет посрещна напълно неподготвена удара от забележката на Джанет Линдзи.
	— Колко досадно трябва да е да си бременна — каза тъмнокосата жена, докато наблюдаваше Елизабет над ръба на винената си чаша. — Скоро ще станеш дебела и тромава. А сега сигурно повръщаш непрекъснато.
	Елизабет остави вилицата си, като си мислеше, че вечерята все пак не можа да мине без неприятности. След това, преодолявайки обидата, си наложи помирителна маска и се усмихна.
	— Всъщност никога не съм се чувствала по-добре… нито по-здрава.
	— Не мислех, че децата те интересуват — обърна се Джанет към Джони.
	Тонът й беше интимен и това вбеси Елизабет. Джони се пресегна към нея и взе ръката й в своята.
	— И двамата очакваме с нетърпение това дете — каза той.
	— Затова пък то ще се роди подозрително скоро след сватбата — изгука с фалшива усмивка графиня Лотиан.
	— Достатъчно, Джанет — нареди кратко съпругът й. — Изпи доста вино.
	За миг графинята сякаш се поколеба как да отвърне на мъжа си. Тънките й черни вежди се повдигнаха, а червените й устни се свиха в тънка права линия. Но граф Лотиан, много изискан мъж въпреки възрастта си, не допускаше думите му да бъдат пренебрегвани в редките случаи, когато налагаше нещо на жена си. Джанет бавно се облегна назад и театрално вдигна към него чашата си.
	Тя повече не се включи в разговора, но си пийна добре по време на следващите блюда, поради което Джони предположи, че вечерта няма да мине и без други приятни сцени. Джанет Линдзи беше човек, на когото не можеше да се разчита, експлозив, който всеки момент можеше да избухне.
	След като прекараха възможно най-малкото време, което изискваше гостоприемството, Джони извини себе и Елизабет, посочвайки бременността й като причина за ранното им оттегляне. Семейство Линдзи щеше да пренощува у тях — обикновено явление между съседи, тъй като разстоянията между именията не бяха за пренебрегване, а лошите пътища правеха пътуването доста неприятно нощем. Те бяха нощували и преди в Рейвънсби, така че прислугата щеше да ги отведе в стаята.
	— Надявам се, че няма да ни се налага да забавляваме прекалено много от бившите ти любовници — каза сякаш между другото Елизабет, докато влизаха в спалнята си. — Стават толкова глупави след десетата си чаша вино.
	Целта на забележката й бе да го предизвика и Джони трябваше да отхвърли няколко от отговорите, които първо му дойдоха наум, докато намери един по-миролюбив. Тревожната истина беше, че в съседство настина имаше няколко дами, които влизаха в тази категория и които вероятно щяха да им гостуват в скоро време със съпрузите си.
	— Съжалявам — каза простичко той. — Ситуацията наистина дяволски неприятна.
	— А аз как бих могла да се състезавам с нея в това състояние? — попита Елизабет, а раздразнението, което беше потискала цяла вечер, трептеше в гласа й. — Пияната кучка е права. Скоро ще съм дебела и тромава и ще бъда принудена да гледам как всички леки жени в Роксбърг флиртуват в дома ми с теб и правят намеци колко близки сте били.
	Седнала пред голямото кръгло огледало, тя правеше физиономии на отражението си. Кръстът й наистина се беше поразширил, гърдите й се бяха поналели и това правеше тялото й да изглежда по-закръглено.
	Джони се приближи откъм гърба й и каза тихо:
	— Ти си по-красива от която и да е от тях. Обичам те много и те харесвам и бременна.
	— Само така говориш.
	Още докато му отвръщаше кисело, тя си помисли, че прилича на разглезено дете. Но след няколкото неприятни часове, през които беше наблюдавала порцелановата красота и изкусителните форми на Джанет Линдзи, се чувстваше ужасно.
	— А тя се държи като уличница — добави тя навъсено.
	„В това всъщност е нейната привлекателност“ — помисли си Джони, въпреки че интересът му към Джанет беше останал в миналото.
	— Ще се погрижа да си тръгнат утре сутринта.
	Младият мъж докосна леко ръката й. Като се извъртя настрани. Елизабет го погледна недоволно.
	— Не мисля, че графинята има желание да си тръгва.
	Джони отдавна се беше научил да не обръща внимание на раздразнението в женския глас.
	— А защо да не си поговорим с Калрос тази вечер? — гласът му звучеше успокоително. — Просто за да бъдем сигурни.
	— Отново ли ще се видиш с нея?!
	— Не. Господи, не. Иска ми се въобще да не бяха идвали.
	Той погледна към часовника.
	— Във всеки случай Калрос трябва да играе билярд.
	— А тя какво би трябвало да прави? — попита развълнувана Елизабет. — Какво правеше тя обикновено, докато Калрос играеше билярд? Може би те чакаше в стаята си?
	Интуицията й беше забележителна, помисли си мрачно Джони, внезапно почувствал се виновен, нещо странно за мъж, който никога не бе страдал от подобни скрупули по повод всеизвестното си донжуанско поведение в миналото.
	— Всичко това беше отдавна — отвърна спокойно той. — Слушай, изпрати Хелън с мен като придружител и пазач. Кълна ти се, искам само да поговоря с Калрос. Той ще разбере.
	— Ще разбере за пристъпа на ревност на жена ти, искаш да кажеш.
	— Не, за желанието ми друг път да не идват само двамата.
	— Или въобще да не идват — заяви троснато съпругата му.
	— Не мога да постъпя така с Калрос. — Тонът му бе спокоен, но непреклонен. — Той беше приятел на баща ми.
	— Те може да се разведат.
	В този момент емоциите заглушаваха логиката.
	— Възможно е. — Той изричаше всяка дума крайно предпазливо.
	— Но все пак всички мъже, с чиито съпруги си спал, могат да се разведат с тях, нали?
	Повечето от тях това въобще не ги интересува, искаше да каже Джони. Привилегията на мъжете беше факт. Той не беше единственият, спал с омъжени жени.
	— Тогава не те познавах. А сега това няма да се случи повече — каза простичко и искрено той. — Искаш ли Хелън да дойде с мен?
	— Да. Не. Да, по дяволите… Ще бъда ревнива съпруга.
	— Тогава повикай я.
	Джони разбираше ревността й, защото той самият изпитваше подобни чувства към мъртвия й съпруг.


	Завари Калрос в стаята за билярд, както беше предполагал. Играеше с Адам и Кинмънт. Манроу беше заминал следобед за Единбург, за да наеме някой инженер, който да направи шлюза между новото изкуствено езерце и реката. А Джанет беше в стаята си. Тя не обичаше да гледа играта на мъжете.
	Двамата приятели седнаха край камината с по чаша коняк, току-що пристигнал от Ларошел. Хелън беше застанала дискретно на известно разстояние от тях, недоумявайки как би могла да надзирава независимия си господар. Но лейди Елизабет й бе наредила да го стори и господарят спокойно беше изслушал думите на съпругата си, така че сега тя не откъсваше поглед от него. Мъжете поговориха за качеството на коняка и за любимите си сортове грозде, след което Калрос каза спокойно:
	— Джанет е гордостта на един стар човек.
	— Разбирам — отвърна Джони. — И аз бих постъпил така.
	Всъщност не би го направил никога. Темпераментът му беше такъв, че не би му позволил да гледа жена си с други мъже.
	— Работата е там, че Елизабет е станала по-чувствителна от бременността — обясни той. — Както виждаш, тази вечер си имам придружителка.
	Калрос повдигна едната си вежда.
	— Не отказваш нищо на жена си. Това трябва да е любов, впрочем то се вижда ясно. Казвам го не само защото Роксбърг беше залят от всевъзможни истории за непривичния начин, по който си я ухажвал. Освен това знам как реагират бременните жени — добави той. — Моята Джонета беше като опъната струна през всичките девет месеца.
	Калрос се усмихна при спомена за отдавна починалата си съпруга, която му беше родила шест деца, всичките вече възрастни хора със свои собствени деца.
	— Не искам Елизабет да бъде нещастна — каза Джони, докато въртеше чашата с коняк в ръцете си.
	— Предполагал ли си, че това ще се случи с теб, момчето ми? Докато се пресищаше от светски забавления, мислил ли си, че любовта ще те застигне?
	Граф Лотиан наблюдаваше младия си съсед, без да мигне.
	Джони усети, че се изчервява под бронзовия си загар от настойчивия му поглед.
	— Човек не знае, че съществува, нито пък го интересува, докато не му се случи и на него…
	— Докато не му отнеме способността да се отдава на порока — каза граф Лотиан.
	— Да — отвърна със слаба усмивка младият мъж. — Странно — добави той, — не съжалявам ни най-малко.
	— Сутринта ще отведа Джанет, така че съпругата ти може да спи спокойно тази вечер — каза любезно графът.
	— Високо ценя постъпката ти. Моля да извиниш Елизабет, ако не стане да ви изпрати. Тя спи до късно.
	— Разбира се. Няма смисъл да става рано заради нас — отвърна учтиво на явната лъжа Калрос. — Джанет може да създаде проблеми за известно време — спокойно продължи той. — Тя не обича да бъде отхвърляна и няма понятие от любов. Бракът ти няма да я спре.
	— Благодаря ти за предупреждението — каза Джони. За първи път Калрос така ясно даваше да се разбере, те са ползвали благоволението на една и съща жена.


	Докато двамата мъже се наслаждаваха на втората си чаша, Елизабет отиде да отвори, защото някой почука нервно на вратата и се озова лице в лице с Джанет Линдзи.
	— Искам да говоря с Джони — каза без предисловия графиня Лотиан, държейки чаша вино в ръка, великолепна в дрехите си от бял сатен.
	— Той не е тук.
	Елизабет не можеше да скрие изненадата в гласа си.
	— Къде е?
	— Не е тук — повтори Елизабет, готова да затвори вратата.
	— Лъжеш — отвърна Джанет, прекрачи прага и прекоси широката стая. Влезе в будоара със сигурност, която показваше, че обстановката не й е непозната.
	После отиде до съседната всекидневна и след като я огледа, се обърна към съперницата си и рече подигравателно:
	— Често ли те оставя сама нощем?
	— Не мисля, че това е твоя работа.
	Елизабет не бе помръднала и на крачка от вратата, едва сдържайки гнева си, породен от нахалството на Бившата любовница на Джони, настанила се в спалнята й.
	— Той никога няма да ти бъде верен — предупреди я с ехидна усмивка Джанет.
	— Дори и не предполагам, че някога ти е бил верен. — Елизабет изпитваше нечестиво удоволствие да бъде също толкова груба.
	— Не бъди наивна, скъпа. И на теб няма да ти бъде.
	— Това не е твоя работа.
	Джанет Линдзи се изсмя триумфално.
	— Джони Кари и вярност! Високопарна фраза… като английското милосърдие или папските деца. На теб, миличка — прошепна тя, — ти давам още месец. Фигурата ти все още не се е обезобразила съвсем. Знаеш ли, той никога не е искал да има деца.
	— Може би не е искал твоите деца.
	Но стомахът на Елизабет се беше свил от доверителния тон на графинята.
	— По този въпрос сме единодушни. Представяш ли си го с някой ревящ пикльо в ръце? През живота си той дори не се е докосвал до бебе.
	— Откъде би могла да знаеш?
	В мига, в който думите излязоха от устата й, Елизабет пожела никога да не ги беше изричала.
	— Защото го познавам, скъпо мое момиче, откакто е станал господар на имението си. Аз го познавам, а ти — не.
	— Тогава е срамота, че не се е оженил за теб.
	Внезапно Джанет Линдзи издаде гнева си, а добре пресметнатата й злоба бе изместена от бурно възмущение. Бялата й кожа стана грозно червена.
	— Да не си сбъркала пътя, Джанет? — чу се от тъмния коридор гласът на Джони, студен и безизразен.
	И двете жени се обърнаха, за да видят как фигурата му изплува от мрака. Той застана под украсената с дърворезба рамка на вратата. Светлината, идваща от стая та, подчертаваше керемидения цвят на кадифеното му сако и ледената му усмивка, лишена от всякаква сърдечност.
	— Говорих с Калрос за теб — каза тихо Джони. — Той прояви пълно разбиране. Някога е имал съпруга, която е обичал.
	В гласа му се появиха метални нотки.
	— А сега излез.
	Без да чака отговор, той се запъти към Елизабет.
	— Извинявай отново — прошепна Джони с нежност, без да смее да я докосне, тъй като не беше сигурен как ще реагира тя.
	— Върви по дяволите! — извика графиня Лотиан и хвърли по него винената си чаша. — Какво знаеш ти за любовта?
	С бързината на светкавица той дръпна Елизабет от пътя на летящата чаша и сам отскочи на свой ред, за да се предпази.
	Джанет бе пила прекалено много, за да бъде по-кротка — не че някога се беше държала прилично — и Джони хвана ръцете й.
	— Не си мисли, че можеш да ме изпъдиш! Проклет… — Тя се опитваше да се освободи, но той непоколебимо я водеше към изхода. Тръшна бързо вратата след нея и превъртя ключа в ключалката.
	— Сега е твой ред — въздъхна той, облегнат на вратата. — Викай, обвинявай ме, всяка съпруга би постъпила така след подобно посещение. Няма извинение за нахалството на Джанет. Но на теб няма да ти се налага да я виждаш повече. Ще се срещаме с Калрос някъде другаде.
	— Да не си посмял — отвърна остро Елизабет. Веждите му се повдигнаха от изненада.
	— Доколкото я познавам, тя също ще присъства на срещите ви. Чувството ми за собственост е дяволски силно. Той може да идва тук. Сам.
	Едната му вежда се изви предизвикателно.
	— Ти да не си ми надзирател?
	— Точно така, надзирател съм ти. Може би ще е по-добре да предупредиш и останалите си бивши любовници в околността за риска, който ще поемат, ако дойдат тук.
	Джони се разсмя.
	— Каишката ми значи ще бъде съвсем къса.
	— По-скоро — бодлив нашийник.
	Усмивката му наистина беше весела.
	— Звучи страшно неприлично. Ще го опитаме ли още тази нощ?
	Елизабет също се усмихна.
	— Не си мисли, че можеш да ме заблудиш. Говоря сериозно. Ти си мой, Джони Кари, и нямам намерение да те деля с никого.
	— Колко хубаво — прошепна той, докато се приближаваше бавно към нея. — Нямам търпение да изпитам това силно чувство за собственост и вярност. Това обаче предполага известна близост.
	Сега той беше само на няколко сантиметра от нея, строен, тъмнокос и красив.
	— С всеки изминал ден те обиквам по-силно — каза той. Иронията в гласа му бе изместена от искреност и сърдечност. — Съжалявам за пропилените години, защото не съм те познавал. За мен ще бъде истинска радост да ме притежаваш изцяло.
	— Знам — отвърна тя с привичната си прямота. Гневът й се беше изпарил, когато осъзна нищожността на всички Джанет Линдзи от миналото на мъжа си.
	След годините, през които бе лишена от любов, Елизабет можеше да оцени много по-добре от повечето жени чудото и блаженството, които даряваше истинската любов.
	— Наистина ли си толкова сигурна? — подразни я той.
	— Абсолютно.
	— Кой знае — отвърна й с усмивка, приведен така, че устните му почти се допираха до нейните. — Може да доведем нова мода… в разбирането за вярност.


	Корабоплаването в Северно море замираше след месец ноември. Зимните ветрове ограничаваха до минимум търговията. Джони и Елизабет се установиха в Голдихаус за Коледа, където с радост посрещнаха Роби точно преди празниците. Беше се завърнал от поредното си пътуване до Ротердам. В семейство Кари празнуването на Коледа винаги беше дълго и разточително.
	Джони подари на младата си съпруга по едно бижу всяка една от дванайсетте нощи, въпреки че след трета нощ тя започна да протестира, че я глези.
	— Това е истинско прахосничество, скъпи — прошепна Елизабет, докато изваждаше огромните бисерни обеци от кутийката им.
	В спалнята им, ухаеща на борови клонки, цареше тишина, въпреки че по стълбите се носеше глъчката на гуляещите в голямата зала на долния етаж.
	— Тези обеци са толкова скъпи!
	— Това са шотландски бисери — отбеляза Джони, — пък и мога да си позволя да купувам бижута на жена си, щом го желая.
	Усмивката му беше ангелска.
	— Сложи ги сега, искам да те видя гола с бисерите.
	— Развратник такъв — прошепна тя.
	Едната му вежда се повдигна.
	— Не е ли чудесно, че се разбираме толкова добре?
	Тя се засмя тихичко.
	— Ти ме глезиш.
	В очите му проблесна особена светлинка.
	— Това е мой съпружески дълг, доколкото си спомням.
	— Много ли съм взискателна?
	Младият мъж се разсмя:
	— Не се притеснявай, скъпа. Мисля, че ще се справя.


	В дните, които последваха, нищо от външния свят не проникваше до изолираната нежност, в която живееха и се обичаха — нещо, станало характерно за всекидневието им, откакто се бяха оженили. Той й разрешаваше всичко, защитаваше я от всякакви трудности, съобразяваше всекидневните си задължения с нейното удобство. Не бяха нищо друго освен един провинциален земевладелец и съпругата му, интересуващи се единствено от проблемите в земите си, изостанали от модата, понеже бяха винаги заедно, най-щастливи когато бяха само двамата. Те се нуждаеха единствено един от друг. Бяха се уединили и затворили от целия свят и рядко се появяваха в компания. Любовта им един към друг им бе достатъчна. Тя беше всичко за тях.
	През седмицата след Коледа бебето започна да мърда. Издутият корем на Елизабет напомняше, че то е живо същество и те се заеха да правят розови планове за бъдещето на детето си. Джони който никога не се беше интересувал от бебета и деца, изпитваше някакво невероятно върховно щастие, което не се поддаваше на обяснение. Понякога той дори се питаше дали не е попаднал в приказна страна, толкова различен бе сегашният му начин на живот от недалечното му минало.
	Елизабет сияеше от щастието, с което съдбата щедро я обсипваше. Вярваше, че го заслужава след всичките прахосани години от живота си, и не криеше възторга си.
	— Чувствам се толкова здрава… като че ли съм създадена, за да имам деца — заяви бодро тя, протягайки се сладострастно една сутрин в леглото. — Благодарение на теб — прошепна тя, като се извъртя така, че да се настани върху топлото тяло на мъжа си.
	— Удоволствието беше изцяло мое — отвърна мързеливо Джони, намествайки я по-удобно в обятията си. — Всеки път, когато отново ти се прииска — добави със закачлива усмивка той — трябва да ми кажеш…
	— Искам да имам много деца… нито един ден не съм се чувствала зле… й освен това обожавам това вечно желание, което изпитвам към теб… и помисли си само, скоро ще можем да държим бебето в ръце. О, Джони, — прошепна тя, а очите й се изпълниха със сълзи — толкова те обичам, че чак се плаша…
	— Тихо — каза той и я прегърна още по-силно. — Аз съм тук. Винаги… — И той я целуна по бузата. — Винаги ще бъдем заедно. Няма защо да се плашиш.
	— Кажи ми, че никога няма да ме изоставиш.
	Страхът в очите й беше по детски невинен, тя все още не можеше да забрави напълно демоните от миналото си.
	— Никога няма да те оставя — рече простичко той. В отговор тя се усмихна с колеблива, нерешителна усмивка и прошепна:
	— Извини ме. Знам, че… мъжете не обичат… жените, които искат прекалено много.
	— Не ми говори за други мъже — каза прегракнало младият граф. Ревността му към първия й съпруг беше жива, противно на всякаква логика. — Не мога да понеса мисълта, че те е докосвал друг мъж.
	Елизабет погледна през прозореца, сякаш за да пропъди мрачните спомени, които я бяха налетели.
	— Говори ми за други неща, Джони — прошепна тя. — Имам чувството, че пред вратата ни дебне зъл демон.
	— Кажи ми, когато бебето те ритне, скъпа моя Бетси. И остави всички дяволски изчадия на мен. Покажи ми. Тук? Или тук?
	И той започна да прави това, което вършеше най-добре; знаеше точно как да отвлече вниманието на една жена, за да си мисли тя само за приятни неща. Така през това януарско утро демоните на Елизабет потънаха в забрава.


	Два дни по-късно местният съдия се запъти от Келсо към Голдихаус, а един от конярите отиде в кантората на Манроу, за да съобщи това на Джони.
	— Няма да се бавя, скъпа — каза Джони на Елизабет. Те седяха един до друг и разлистваха чертежи. — Сигурно е във връзка с племенника на Крофорд. На заседанието на комисията миналата седмица възникна спор по повод положението на бирниците. Връщам се веднага, след като си тръгне, а вие с Манроу ще ми разкажете за това, което съм пропуснал.
	Тримата бяха прекарали сутринта в обсъждане на подробностите по интериора, с чието изпълнение работниците се бяха захванали веднага след Коледа.
	— Може да е получил вести от Единбург — рече Манроу. — Питай го дали знае как върви гласуването в Долната камара.
	— Някакви други въпроси? — попита язвително Джони и стана.
	Манроу въздъхна.
	— Надеждата никога не секва.
	— И точно затова си архитект, а не политик — отвърна с приятелска прямота Джони. — Англия ще ни принуди да се подчиним под заплахата, че ще съсипе търговията ни и ще ни покори. Въпросът не е дали можем да ги победим, а дали ще успеем да спасим парламента си.
	— Винаги съм бил практичен.
	— Не, просто реалист — отвърна Джони. — Не си прави илюзии по отношение на Уестминстър. Няма да се учудя, ако изпратят войска и я разквартируват по къщите ни. Очевидно Нотингам и Рочестър разпалват пламъка на английския гняв с голям успех.
	— Дали ще се стигне до война, как мислиш? — попита тихо Елизабет. Новините, които пристигаха от Лондон през последните седмици, ставаха все по-заплашителни за независимостта на Шотландия.
	— Разбира се, че не — отвърна припряно съпругът й, твърдо решил да не споделя с Елизабет най-лошите си страхове, за да не я тревожи. — Всичко е само една войнствена реторика. Добре, връщам се веднага след като разбера за какво става въпрос.
	Само след няколко минути той вече разменяше приветствия с Джак Дръмънд, който го очакваше в кабинета му с топла усмивка.
	— С какво мога да ти помогна? — попита Джони, като покани с ръка младия съдия да заеме отново мястото си. — Да не би Крофорд отново да се вълнува за работата на племенника си в митницата?
	— Де да беше това, милорд — отвърна сериозно младият посетител. — Страхувам се, че нося неочаквани новини.
	— Изплюй камъчето тогава. Политическото положение е такова, че човек непрекъснато е в очакване на лоши вести.
	— Става въпрос за лейди Грейдън, милорд.
	— Да?
	Джони тъкмо се канеше да седне зад бюрото си, но остана прав като закован на място, вперил поглед в мъжа пред себе си.
	— Като съдия на Рейвънсби вчера получих призовка от Рочестър, милорд.
	Джак Дръмънд преглътна, избърса потта, внезапно избила на челото му, и каза тихо:
	— Нарежда се на лейди Грейдън да се яви пред местния съд, за да бъде разпитана и да отговори на обвиненията в магьосничество, отправени от братята Греъм от Редсдейл. Те я обвиняват за смъртта на първия й съпруг.
	— Ще ги убия — прошепна Джони.
	Младият адвокат се поколеба, не знаейки какво да отговори.
	— Датата е определена за идната сряда — нервно продължи той. — Което не дава много време за подготовка на защитата, милорд, но все пак приемете помощта ми.
	Джак Дръмънд изкарваше прехраната си при владетеля на Рейвънсби, но предложението му не се обясняваше единствено с лоялността му. Джони беше проявил лично интерес към семейството му и беше осигурил нужните средства, за да могат двамата му по-малки братя да учат в университета.
	Младият адвокат изпитваше най-топли чувства към Джони Кари.
	— Нямаше да ви уведомя за призовката, ако имаше някакъв начин да го избегна, милорд — извини се той. — Но ако не бяхте уведомен…
	— Разбирам, Джак.
	Гласът на господаря на Рейвънсби звучеше безизразно, като че ли мислите му бяха другаде.
	— С колко дни разполагаме? — попита той, а гласът му отново възвърна нормалното си звучене.
	— С десет дни, сър.
	— Времето като че ли е достатъчно.
	— Трябва незабавно да заминете за Единбург, за да наемете защита. Мога да ви препоръчам и Хоулт в Лондон — спечелил е няколко дела за обвинение в магьосничество.
	— Легална защита? А, да, разбира се.
	И Джони се обърна с гръб към госта си, извил глава към прозореца, с поглед зареян в скованата от мраз градина на имението. Известно време в стаята цареше тишина, владетелят на Рейвънсби стоеше неподвижно, а Джак Дръмънд се чувстваше доста неловко. Най-после Джони Кари се отдръпна от прозореца, отиде до един шкаф, извади ключ от джоба на сакото си и отвори лакираните му вратички. Измъкна две широки чекмеджета, взе от тях няколко кожени кесии и ги сложи на бюрото пред Джак Дръмънд.
	— Ще бъдеш ли така любезен да предадеш това на главния съдия на съда в Единбург и да го помолиш да се погрижи да осигури двуседмична отсрочка на явяването в отговор на призовката. Ще ти дам един човек за охрана. Ако въпросният съдия е Комин, той ще свърши работата и без парите — добави тихо Джони. — Задължен ми е многократно.
	— Разбира се, милорд — отвърна Джак Дръмънд и се изправи, тъй като тонът на господаря му недвусмислено показваше, че срещата е приключила. — Бих ли могъл да бъда в помощ с правните си знания, сър?
	— Не мисля, че ще се стигне до това, Джак — каза с мрачна усмивка Джони, — щом си поговоря с братята Греъм. — Знаеш ли дали те са в Редсдейл Форист?
	— Ще знам със сигурност сутринта преди атаката.
	— Може ли да бъдат в крепостта?
	— Възможно е. Ако се наложи да атакуваме крепостите ни е нужен всеки един от хората ни.
	След това започнаха да обсъждат как придвижване на хиляда мъже да не предизвика подозрения през всичките трийсет мили, които трябваше да преодолеят; кой беше най-добрият начин за пренасяне на въжените стълби и тежките лостове и брадви, които щяха да им бъдат нужни при атаката. Освен това трябваше да носят храна за хората и за конете, оръжие и амуниции. Всеки се включи с някакво предложение при съставянето на плана за нападение.
	— Утре ще изпратим разузнавачи — каза Джони, — за да разберем с какви сили разполагат. Но ние трябва да се доберем до тях — отсече безпрекословно той, — каквито и да са те. Няма да допусна Елизабет да бъде изправена пред съда.
	— Те са страхливци. Джони, щом атакуват една жена.
	— И ние ще ги научим на добри обноски — отвърна тихо владетелят на Рейвънсби.


	Късно същата нощ, след като Елизабет бе заспала дълбоко, Джони се отправи към оръжейната зала, където трябваше да го чакат помощниците му. Той ги запозна с плана си за нападение на имението на Греъм.
	— Искам след два дни хиляда души да ме чакат при Картър Бар — започна Джони, застанал точно под вимпела, който един от предците му беше извоювал от англичаните при Банокбърн. — Придвижването дотам трябва да стане на малки групички, ще се срещнем вечерта. Ще ни трябват въжени стълби и куки.
	Гласът му беше безизразен, даваше нарежданията си спокойно, като че ли не ставаше дума за кървава хватка.
	— За това не трябва да се говори с никого. Не искам за намеренията ни да научат нито братята Греъм, нито жена ми. Ще бъдем по-многобройни, на всяка цена трябва да ги убием.


	Джони каза на Елизабет, че трябва да отиде за няколко дни в Джедбърг, за да уреди поземлените проблеми на братовчед си. Когато се сбогуваше, постоя още малко при нея, без да пуска ръката й, като че ли искаше да гравира образа й в паметта си.
	Тя бе облечена в широка тъмночервена рокля. Тежките й светли коси бяха навити на кок на тила, а на раменете си беше наметнала бродиран шал, за да се предпази от януарския студ.
	— За първи път се разделяме, откакто сме женени. Страшно ще ми липсваш…
	Тя вдигна пълните си със сълзи очи към него.
	— Защо да не мога да дойда с теб?
	— Знаеш, че не трябва да яздиш, скъпа… заради бебето. Може да стане нещо.
	— Защо да не те следвам с карета? Ще кажем на кочияша да кара бавно…
	Джони хвана ръцете й в своите.
	— Пътищата са страшно замръзнали. Колкото и бавно да се движи каретата, тя пак ще се клати силно и ще те разтърсва. А аз се връщам след два дни. Най-много — три. Ще ти пращам писмо всеки ден.
	— Съжалявам — въздъхна Елизабет, — че съм толкова привързана и прилепчива. Сигурно се дължи на бебето, че съм толкова емоционална… но напоследък така се страхувам. Нали ще се пазиш?
	— Не е толкова далеч — отвърна уклончиво той. — В Джедбърг не ме грози никаква опасност.
	И Джони нежно стисна пръстите й.
	— А сега ме целуни и се прибирай. Ще се простудиш, ако постоиш още малко тук.
	Десетина конници мълчаливо го очакваха пред къщата в пълно бойно снаряжение.
	— Прегърни ме — прошепна Елизабет. Насълзените й очи го зовяха безмълвно.
	Младият мъж я притегли към обятията си. Тя изглеждаше някак дребна до мощното му тяло, копринената бродерия на шала и фината вълнена материя на роклята й му се струваха твърде меки под кожените ръкавици, а нещастният й вид разбиваше сърцето му.
	— Ти си моят живот — прошепна той. Уханието, достигащо до ноздрите му, напомняше за нежната й кожа, за нощите, прекарани в обятията й.
	— Тогава ме вземи със себе си — каза умолително Елизабет, притискайки се към него, а зелените й очи бяха потъмнели от мъка.
	— Не мога.
	Тя разпозна непоколебимостта в гласа му и като срещна погледа му, попита за свое собствено успокоение:
	— Само два дни?
	Джони кимна.
	— Обещано?
	— Обещано — отвърна тихо той, внасяйки мислено поправка в плановете си.
	— Няма да мога да спя без теб.
	— Нито пък аз — прошепна мъжът, който никога и не беше отдавал сърцето си на друга.
	— Нали няма опасност да те ранят? — Гласът й потрепера.
	Джони поклати глава, наведе се и целуна обляната й сълзи буза.
	— Ще броя часовете — промълви той, притискайки я силно, преди да я пусне. — Грижи се за нашето дете — добави много тихо и се отдалечи.
	Махна й от седлото и пришпори коня си. В края на дългата алея спря, за да погледне за последен път дребната фигурка на жена си, стояща там, където я беше оставил. Зад нея се извисяваше огромната снага на Голдихаус.
	— Ще се върна, ако даде Бог — прошепна той и вдигна ръка, за да поздрави жена си, още нероденото си дете и столетния дом на фамилията Кари.


	Малката войска на рода Кари се събра край Картър Бар същата вечер. Все още на седлото, след като бе яздил без почивка в продължение на часове и несигурен това, което го очакваше, Джони написа бележка на Елизабет:
C>
	Нямам време да ти кажа друго освен това, че те обичам повече от всичко на света и че очаквам с нетърпение мига, когато ще мога да те прегърна. Ти си в сърцето ми сега и завинаги.
@	Твой любящ съпруг — Джони
C$
	След като изпрати човек, за да отнесе посланието му до Елизабет, Джони и останалите продължиха да яздят тъмнината, за да достигнат навреме Редсдейл Форист. Пристигнаха до замъка на фамилията Греъм два часа преди зазоряване. Хората бяха разпръснати край укреплението, а въжените стълби — закрепени за грубите камъни точно под часовоя, който се разхождаше върху стената. Стражата не подозираше за струпаната в мрака голяма група мъже. Няколко конници трябваше да пазят пътя, водещ към замъка, за да осигурят оттеглянето им след битката. Всички стояха неподвижно, смълчани в спусналата се преди зазоряване мъгла, когато Джони Кари стъпи върху първото стъпало на една от въжените стълби. След подадения от него сигнал с ръка хиляди мъже се раздвижиха.
	Господарят на Рейвънсби започна да се катери пръв, следван от тъмните сенки на хората си, започнали да превземат безшумно стените на крепостта.
	Първи бяха обезвредени часовите, гърлата им бяха прерязани, без да се чуе и звук. Тишина цареше в укрепения замък на графовете Греъм в Редсдейл Форист. Кучетата в двора първи проявиха известно безпокойство, когато миризмата на кръв достигна обонянието им, но нападателите им хвърлиха прясно телешко месо, специално донесено за тях, и те се нахвърлиха върху него.
	Когато мъжете от клана Кари приведоха в действие лостовете, за да отворят главната порта, това послужи като сигнал за тревога. Из крепостта забиха барабани, призоваващи рода Греъм да вземе оръжието си. Джони се втурна напред през разбитата врата, следван от хората си. С бой те си проправиха път към главното стълбище, водещо към втория етаж. Джони се биеше като човек, комуто са отнели нещо, сякаш имаше намерение да отсече всяка глава, изпречила се на пътя му. Нямаше да се успокои, докато не забиеше меча си във всеки един от братята Греъм. Както повечето замъци, разположени на границата между Англия и Шотландия, домът на фамилията Греъм беше строен като крепост, за да може да се защитава, и хората на Кари трябваше да разбият десетина врати, преди да се доберат до вътрешните помещения, където се надяваха да открият отбраняващите се братя. Вместо това в голямото помещение видяха само струпалите се на купчина жени и деца, вцепенени от ужас.
	Братята Греъм и защитниците им бяха изчезнали през таен проход и вероятно се бяха изпокрили из блатата и мочурищата северно от замъка Куини Мое, до което само те можеха да се доберат, от векове беше известно и предпочитано скривалище. Блатото беше толкова дълбоко, че според древната легенда, две свързани едно за друго копия не можеха да стигнат дъното му. На това място представителите на семейство Греъм нямаше защо да се страхуват от каквато и да било сила.
	Джони остави няколко от хората си да пазят жените и децата на братята и се втурна из осеяните с тела коридори на втория етаж, следван от Кинмънт. Върнаха се обратно по кървавите следи, прекосявайки отново галерии и обширни помещения, всички охранявани от хората на Кари, за да стигнат до малките врати в северната стена на замъка, където Джони беше поставил засада в случай, че братята Греъм решат да избягат към блатата.
	Навън под сянката на един висок бор се беше разположила група пленници, а до тях лежаха мъртвите и ранени мъже от клана Греъм.
	— Четирима от братята са мъртви — каза тихо Адам кимна с глава към проснатите на земята тела.
	— А петият? — попита, без да губи време Джони.
	— Липсва Матю. Той е в Карлисъл, поне така казва капитанът на охраната им.
	— Дявол да го вземе! — изруга недоволно Джони.
	— Това ще го накара да се замисли дали да продължава делото.
	— Предпочитам да имам по-голяма сигурност — отвърна мрачно Джони, неуморим в стремежа да защити съпругата си.
	В тези времена, когато благородниците биваха изтезавани, бесени, обезглавявани, а телата им — насичана парчета за това, че са подкрепяли не този монарх и политическа кауза, която би трябвало, когато животът на бедните не струваше пукнат грош и единственото, което се ценеше у тях, беше способността им да се трудят, когато лоялността можеше открито да се купува и продава, когато защитата на земята и собствеността зависеше само от моралната и физическа сяла на собственика й, естествено беше Джони Кари да с стреми да изпрати всичките братя Греъм в ада.
	— Ще трябва да отидем и да го открием.
	— Сега?
	Той поклати глава, погледът му обхождаше резултата от мощното клане, видът му беше непроницаем.
	— Обещах на Елизабет да се върна след два дни. Първо ще се приберем в Голдихаус. Една малка група обаче трябва да се отправи незабавно към Карлисъл. Когато Матю Греъм научи за случилото се, той ще се обгради с охрана. Предполагам, че ще помоли за закрила. Добре че остана жив само един от тях — каза тихо Джони с почти незабележима усмивка.
	Не след дълго хората на Кари бяха вече по конете. Ранените също бяха качени. По някакво чудо никой от клана не бе убит. Защитата на замъка не беше от най-ожесточените, тъй като братята Греъм се бяха опитали да се измъкнат.
	Голямата група конници се раздели отново на Картър Бар и пое по различни маршрути обратния път към Рейвънсби. Джони пристигна в Голдихаус малко след смрачаване. Приближи тихо до къщата откъм задния вход, изми се в конюшнята, където остави връхната кожена куртка и меча си, за да бъдат изчистени от кръвта по тях. Когато влезе във вестибюла, беше посрещнат от Манроу, който бе разбрал за пристигането му от Кинмънт. Джони му даде знак с ръка да мълчи.
	— Кажи на мисис Райд да ни изпрати вечерята горе след един час — каза той на Данкайл Уили, — а аз отивам сам да известя лейди Елизабет за завръщането си.
	Джони кимна на Манроу да го последва в кабинета му и затвори вратата след него.
	— Утре ще ти разкажа всичко с подробности. Елизабет ме чака, но първо исках да ти благодаря, че остана и се погрижи за нея. Как е тя?
	— Ще се почувства прекрасно сега, след като се върна. Почти като едно цяло — добави с усмивка той. — Трябва да превържеш ръката си.
	Джони хвърли поглед към разсечената си риза и дълбоката рана на дясната си ръка.
	— Дреболия. Хората на Греъм почти спряха да се бият, щом братята се опитаха да се измъкнат. Не че съм очаквал нещо друго. Но сигурно си чул, че Матю е жив. Истински срам.
	— Кинмънт ми каза, че бил в Карлисъл.
	— Вероятно, а може вече да е на път за Редсдейл Форисг. Предполагам, че ще остане в Карлисъл, защото това е едно от английските гарнизонни укрепления. Пратил съм хора там, за да го открият. Обещах на Елизабет да се върна след два дни, така че ето ме тук, но не за дълго.
	— Естествено, не можеш да го оставиш да си живее.
	— Не.
	Джони нямаше да се успокои, докато не убиеше Матю Греъм.
	— Непременно ли ти трябва да направиш това? Изпрати някой друг.
	Господарят на Рейвънсби погледна братовчед си изпод притворените си клепачи и се усмихна леко.
	— Той е мой.
	— Недей да рискуваш живота си заради него.
	— Нямам такова намерение. — Джони отново се усмихна, този път от усмивката му лъхаше топлота. — Все пак благодаря ти за загрижеността.
	— Кога ще потеглиш?
	— Когато получа съобщение от Адам. Вероятно след три-четири дни.
	— Да не те задържам повече — предложи великодушно Манроу и посочи към вратата. — Елизабет ще се зарадва, че си се прибрал.
	— Бих прекосил света, за да се върна при нея — прошепна Джони.
	— Ще трябва да й го кажеш — каза Манроу. — Тя си поплака доста.
	— Това е заради бебето… доста е изплашена напоследък.
	— Или на психическа основа. Все пак можеше да те убият.
	— Тогава щеше да се наложи да пътувам от другия свят, за да бъда с нея.
	Манроу хвърли бърз поглед към братовчед си, размишлявайки над дълбоките промени в способността му да обича, станали с него през последните месеци.
	— Ако на земята има някой, способен да извърши това пътешествие — тихо рече той, — то това несъмнено си ти.
	— Дяволски си прав — отвърна с усмивка Джони. — Нека да не си говорим за неприятни неща. Върнах се невредим, или почти невредим, и най-красивата жена на света ме очаква горе. Трябва бързо да се преоблека, така че лека нощ.
	Едната му вежда се вдигна закачливо.
	— Ще се видим утре към обяд.


	Когато влезе в стаята, Елизабет седеше край огъня, загърната в тъмносиня кадифена роба. Косата й изглеждаше златна от отблясъците на огъня. Тя се изправи и с щастлив вик се спусна към него. Тежкото кадифе се развя като крила след нея.
	Джони я достигна с няколко скока, толкова зарадван при вида й, че се чудеше как изобщо бе живял, преди да я срещне. Младата жена се хвърли в обятията му, а той я притисна към себе си.
	— Прекалено дълго стоя в Джедбърг — оплака се тя, когато мъжът й внимателно я пусна на земята, но усмивката й бе ослепителна.
	— Ще го компенсирам — отвърна безсрамно той, обгърнал с ръце кръста й.
	— Нима мислиш, че така лесно мога да бъда успокоена? — попита го закачливо тя.
	— Знам, че лесно можеш да бъдеш успокоена. — Усмивката му беше изкусителна. Той я притисна към себе си, така че Елизабет успя да го почувства добре.
	— Станала съм ненаситна, откакто те познавам — промълви тя.
	Тялото й незабавно бе откликнало на допира.
	— Прекрасно качество за една съпруга — прошепна Джони, движейки ръцете си по кадифената й рокля. — Покажи ми…
	Тя повдигна глава, придърпа с малките си длани лицето му и го целуна дълго и страстно. След това прошепна, без да отделя устни от неговите:
	— Не съм го правила от два дни…
	Намекът увеличи още повече възбудата му.
	— Мога ли да помогна с нещо? — попита той, вплел пръсти в русата коприна на косите й.
	— Чакай да видя — отвърна тя, сякаш наистина имаше нужда от проверка.
	Отдръпна се леко назад, ръцете й започнаха да се спускат надолу, минаха през гърдите му, край токата на колана, след това още по-надолу и се спряха на явната издутина под меката кожа на панталоните му.
	— Ммм… чудесен е…
	— Радвам се, че го одобряваш — отвърна с усмивка той. — Ще имаш ли нужда да го… премериш?
	— Изглежда напълно приемлив — каза тя, докато пръстите и го опипваха, с което допринесоха за допълнителното увеличаване на размерите му.
	— Олекна ми — измърмори той, широко усмихнат. В този момент дъхът му секна, защото тя опитно стисна самото му връхче.
	След като започна отново да диша, Джони отвори очи и в съзнанието му нахлу действителността. Взе я на ръце, отнесе я до леглото и внимателно я постави върху копринената кувертюра.
	— Не съм ти дала разрешително — каза тихо тя. Зелените й очи светеха като огънчета, бялата й нощница и кадифена роба се бяха надиплили край нея.
	— Нима? — възкликна Джони, разкопчавайки колана си. — Мислиш ли, че това може да ме спре?
	— Мислех, че евентуално би могло… — В думите й се долавяше кокетство.
	— Нали знаеш, че нямам нужните обноски — заяви прямо той, след което добави с усмивка: — Очаквам горещо и влажно посрещане. Може ли да разчитам на теб да го направиш?
	Бедрата й се раздвижиха леко в отговор на въпроса му. Когато Джони Кари седна в леглото, за да събуе ботушите си, бавно вдигащата се роба и нощница разкриха пред погледа му златистия хълм между краката.
	Младият мъж се пресегна и постави широката си длан върху копринените къдрици — собственически жест, който беше станал така естествен за него, както дишането.
	— Не си отивай — каза тихо той, — ще се държа както трябва с теб.
	— Ти си ранен — надигна се тя, забелязала раната на ръката му.
	— Драскотина от сбиване в кръчмата, нищо повече. Можеш да се погрижиш за нея после.
	— Сигурен ли си?
	С леки кръгови движения ръката му слизаше бавно надолу, докато въпросите секнаха, потушени от все по-силно разгарящата се възбуда.
	— Дали някога ще мога да ти се наситя? — прошепна Елизабет. Бурното желание покоряваше тялото й, очите й не можеха да се откъснат от мускулестия му торс.
	Погледът й се спуска надолу по силната му ръка и се спря на дланта и дългите му пръсти, които я държаха в плен.
	— Не — отвърна без колебание Джони. — Никога.
	Миг по-късно ботушите му паднаха на пода, последвани от кожените му панталони, и той я повдигна, така че да може да я съблече.
	— Целуни ме — невинно каза тя и вдигна към него лице.
	И той я целуна с цялата си нежност, докато се бореше със закопчалката на роклята й.
	— Още — прошепна Елизабет ниско и дрезгаво.
	— Ей сега — отвърна Джони.
	И той пъргаво разкопча роклята й, докато тя се опитваше да го целуне. Свали тежкия плат от раменете й и грациозно се изплъзна от ръцете й, когато тя се опита да го придърпа към себе си. Когато и нощницата й се свлече все така бързо, той престана да я отбягва. Устните му отново бяха на нейно разположение, тя отново можеше да се притиска до силното му тяло. Въздишката, породена от удоволствието й, се плъзна надолу по шията му.
	Тя егоистично искаше да разполага с първичната му мъжка сила, споменът за отсъствието му все още не я напускаше. Искаше й се да го изпие, да го погълне, искаше да се съсредоточи върху чисто физическите усещания, за да прогони напълно това, което бе останало от двата дни, прекарани в притеснения и страх.
	— Докосвай ме навсякъде — рече тихо тя.
	— За да си сигурна, че съм се върнал… — прошепна Джони, без да се отделя от сладостта на полуотворената й уста.
	— За да мога да те задържа при себе си… — В задъхания й глас се долавяше съблазън.
	И той й даде това, което искаше, разбирайки я добре, защото неговото собствено желание също ставаше неудържимо.
	— Успя ли да ме почувстваш вече? — прошепна той, без да откъсва поглед от лицето й, разбрал предварително отговора от израза на очите й.
	— Радвам се, че се прибра вкъщи. — В гласа й звучеше страстта.
	— А сега разтвори крака — усмихна се похотливо усмивка Джони — и аз ще ти покажа колко съм доволен, че съм си у дома.
	Той продължи да я целува още известно време, изгаряйки я със собствената си силна страст.
	— Мога да усетя мириса на рая… съвсем близко е… подобен на кокосов орех — прошепна тя.
	— Ммм — измърка той, оставяйки с език топла следа по пълната й сочна долна устна. — Моят рай има вкус по-скоро на… скарида.
	— Люби ме — прошепна Елизабет.
	— Това и правя — отвърна той, като я целуваше непрестанно.
	— Не е достатъчно.
	Тя леко докосна набъбналата му мъжественост.
	— Дай ми това.
	И Джони изпълни молбата й, като първо я обърна на една страна, прилепи гърдите си към гърба й и започна бавно да прониква в нея. Тя се изви назад, за да може той да навлезе изцяло. И тогава въздъхна от блаженство. Миг след това Джони започна да се измъква навън, докато тя не заскимтя… след което отново се промъкна навътре. Гърдите й изпълваха ръцете му, притискаше и още по-силно към себе си, за да може да го почувства по-добре. За миг остана неподвижен, влязъл до краен предел в нея.
	Тя изохка, звук, свидетелстващ за сладострастно удоволствие. Усмихнат, той продължаваше да я държи все така близо до себе си.
	И те се спуснаха заедно в света на усещанията, в началото бавно, а после с необуздана страст.
	Защото той се бе завърнал при единствената жена и света, която бе способен да обича. Защото само тя можеше да задоволи напрежението, което бе естествено следствие от битката и убиването на хора.


>	ГЛАВА ДВАДЕСЕТА

	Адам се върна след три дни. Необичайното му пристигане издаваше паника. Предупредителните му викове, които се носеха отдалеч, нарушаваха спокойствието и накараха голяма част от прислугата да изостави работата си. Данкайл Уили беше излязъл от главната сграда и чакаше на стълбите до входа, когато Адам рязко спря разпенения си кон.
	— Драгуни! В кръчмата в Келсо! — извика той, скачайки от гърба на умореното животно. — Идват насам за господаря! Къде е той?
	Уили вече се беше втурнал нагоре по стълбите.
	— Следвай ме! — извика той.
	Двамата мъже минаха тичешком през двойната вра та, която двама прислужници държаха отворена за тях. В същото време Уили изстрелваше заповеди към лакеите, които стояха във вестибюла.
	— Трябват ми мисис Райд — нареждаше той, — два от конярите. Манроу и Кинмънт. Да дойдат веднага трапезарията!
	Нямаше време за любезности, нито пък възможност се съобразява с положението на лейди Елизабет — така или иначе тя скоро щеше да научи за случилото се.
	— Колко време имаме? — попита дрезгаво Уили, тичайки стремглаво към коридора, който водеше до източното крило.
	Не попита за причината, знаеше, че господарят на Рейвънсби има достатъчно врагове.
	Останал без дъх след бясната езда от Келсо дотук, Адам говореше на пресекулки:
	— Оставих Наб… и Дъджи да ги почерпят… с няколко бутилки френско… бренди. Надявам се… един час. Може и повече…
	Забързаните стъпки на обутите в ботуши мъже отекнаха из богато обзаведените и украсени стаи, през които профучаха, за да стигнат до трапезарията. Запъхтени и разтревожени, те нахълтаха в слънчевата трапезария. Само един поглед към лицата им бе достатъчен да накара Джони да скочи от стола си. В следващия миг той им даде знак с ръка да излязат от стаята.
	— Връщам се веднага — каза той на Елизабет, която се беше надигнала изумена. След това се наведе през масата и я целуна но бузата. — Бях изпратил Адам по работа.
	— Не съм дете и няма нужда да ме залъгваш.
	Беше сигурна, че Уили не би нахлул така в стаята, ако нямаше сериозна причина за това.
	— Ще ти кажа какво става, като се върна — усмихна се младият мъж. — Само пет минутки.
	Джони изскочи от стаята, като в същото време обмисляше как да удуши Матю Греъм с голи ръце.
	— В Келсо са пристигнали драгуни от Единбург. Идват за теб — започна Уили веднага след като Джони затвори вратата след себе си.
	— Видях ги преди двайсет минути — намеси се Адам. — В кръчмата на Уот Хардън.
	— За мен?
	Не беше за Елизабет.
	— Разбра ли нещо?
	Да се занимаваш с политика открай време беше опасна работа, а влошаващите се отношения между Англия и Шотландия излагаха на риск огромни суми и препитанието на хиляди хора. Кой ли от враговете му бе решил, че Джони е прекалено опасен за плановете му?
	— Капитанът им каза, че… трябвало да те отведат в Единбург… защото срещу теб имало обвинение за изнасилване — отвърна Адам, гърдите му се издуваха от учестеното дишане, а лицето му бе зачервено от бързането.
	— Това е лъжа! — Очите на Данкайл Уили блеснаха свирепо.
	— Но това е единственото обвинение, за което не е предвидено помилване — отбеляза замислено Джони.
	— Те ще бъдат безпощадни — допълни Адам и ужасните думи пронизаха като с нож тримата мъже.
	— Обявен извън закона… — Гласът на Джони почти не се чуваше. — Когато бъда прогонен в изгнание или обесен, земите ми ще бъдат конфискувани без ни най-малка надежда за прошка. А Елизабет ще бъде принудена да свидетелства и отново ще се озове в лапите му. Очевидно е обмислил добре всички подробности.
	Не можеше да се каже, че Джони не бе очаквал ответни действия от страна на Харолд Годфри, но не беше и предполагал, че той е способен така майсторски да изпипа нещата. Годфри беше преди всичко човек на действието и хитрите машинации намирисваха на Куинсбъри.
	— А Матю Греъм?
	Гласът на Джони бе станал отново толкова спокоен, че Адам се запита дали беше разбрал добре каква страшна опасност го грозеше.
	Всъщност той беше осъден на смърт, която трябваше да се изпълни когато и да го хванеха.
	— Нямаш много време, Джони — рече нервно Адам.
	— Това се отнася за всички ни.
	Очите на двамата мъже се срещнаха за момент.
	— Всички трябва да напуснете Голдихаус — продължи господарят на Рейвънсби, — или поне тези от вас, които те може да се опитат да заставят да свидетелстват в тяхна полза. Толбут не е най-здравословното място, където човек може да чака явяването си пред съда. Но първо ми кажи за Матю Греъм, за да знам откъде другаде бих могъл да очаквам нападение.
	— Засега се е сгушил уплашено в замъка Карлисъл, но когато научи за това, ще започне да души и да обикаля като гарван мърша.
	Джони кимна, очевидно съгласен с Адам. Когато забеляза Кинмънт и Манроу, той изчака да се приближат и след това започна да говори на хората си, които Уили бе призовал.
	— Някои от вас сигурно вече са разбрали, че от Единбург са изпратили драгуни, за да ме арестуват. Призован съм да се явя пред Криминалния съд.
	— В такъв случай, те ще те обесят — обади се мисис Райд. — По-добре да бягаш.
	— Точно това мисля да направя. Имам време да дам инструкции само веднъж, така че всички ме слушайте внимателно.
	И той започна скоростно да дава нарежданията си. Определи ценните неща, които трябваше да бъдат отнесени през оставащия час и точните места, където трябваше да бъдат укрити; разпореди кои от хората му при кои негови приятели и роднини да се приютят. Конете му трябваше да се разпръснат, така че нито Годфри, нито Куинсбъри да могат да си присвоят първокачествените чистокръвни породи. Когато стана въпрос за библиотеката, той въздъхна. Беше известна като най-богатата библиотека на Британския остров, но бе невъзможно да бъде пренесена за толкова кратко време.
	— На двамата с лейди Елизабет ни трябват провизии за две седмици, мисис Райд. Манроу, Роби трябва да бъде открит незабавно. Тъй като той е моят наследник, те ще се опитат да пленят и него. Кажи му, че ще ми трябва кораб, който да ме чака на брега в най-скоро време. Знаеш, че Роби ловува в Източен Лотиян. Кинмънт, вземи регистрите, които мислиш, че не трябва да попадат в ръцете на англичаните. Адам, изпразни оръжейната зала и раздай всичко на мъжете, за да го отнесат със себе си. Междувременно двамата с лейди Елизабет ще очакваме резултата от делото на някое по-здравословно място от Толбут.
	Разглеждането на делото беше неизбежно и, независимо дали щеше да присъства на него, или не, знаеше, че присъдата му вече е определена.
	След това няколко минути трябваше да отговаря на пороя от въпроси, с които бе засипан, уверявайки подчинените си, че възнамерява да се върне и че тогава всички те ще бъдат отново добре дошли в Голдихаус. Той обаче нямаше възможност да отдели много време за сбогуване.
	— Не искаш ли човек за охрана? — попита Манроу, когато хората му се пръснаха да изпълняват задачите си.
	— Не искам да привличам вниманието, ако се движа с по-голяма група. Възнамерявам да прекараме около седмица в Денс Котидж, докато първоначалната стръв на преследвачите се поуталожи, и чак тогава да се отправим към брега. Това ще даде време на Роби да закара кораба до Маргат Коув. Чакай ме в кораба, ще имам нужда от теб, когато пристигнем в чужбина — каза той на Манроу.
	— Ще може ли Елизабет да премине яздейки цялото това разстояние?
	— Това е най-голямата ми тревога — отвърна Джони, смръщвайки вежди. — Хората ни при нужда могат да проправят с бой пътя си. Аз обаче не мога, заради нея…
	— Можем да се погрижим поне пътят ви до Маргат да бъде чист — увери го Манроу.
	Джони се усмихна.
	— Но ние искаме да изминем само двайсет мили от края на гората до брега. Ако по пътищата няма патрули, ще се видим след две седмици.
	Братовчедите се прегърнаха. Може би бяха за последен път заедно в дома, в който живееха от детството си. След това Джони се върна в трапезарията.
	Елизабет побледня като смъртник, когато той й разказа за случилото се и за онова, което им предстоеше.
	— Извинявай Джони — прошепна тя, след като приключи с обясненията си. — Това, разбира се, е дело на баща ми — добави тя. Изтъненият й гласец издаваше мъката й, очевидно станала жертва на самообвиненията си. Ужасяваше я страшната цена, която Джони трябваше да плати за това, че я обича.
	Той бързо се приближи до нея, коленичи до стола й и взе ръката й в своята.
	— Недей да обвиняваш себе си — каза много тихо, съзнавайки, че омразата, която изпитваше към него Годфри, беше много стара и нямаше нищо общо с нея. — Освен това баща ти не действа сам, а заедно с Куинсбъри — добави той. Тъмната му коса блестеше на слънчевата светлина, нахлуваща през прозорците на трапезарията — абсолютно неподходящ декор на тези ужасяващи събития.
	Не би трябвало да разговарят за такива страшни неща, за предателство и преследване, когато денят е толкова хубав и слънчев, помисли си Елизабет.
	— А защо не отидеш в Единбург? — попита с надежда тя. — Ще свидетелствам, че никога не си ме изнасилвал, ще им кажа колко много те обичам, че аз бях тази, която го исках. Ти не си виновен за нищо, Джони. Мога да ги накарам да ми повярват…
	Той нежно потупваше ръката й, дългите му тънки пръсти изглеждаха доста тъмни до бялата й кожа.
	— Човек трябва да има твърде солидно влияние и връзки, за да предяви обвинение срещу мен, миличка. За тях е без значение в какво точно ще ме обвинят — ако не е изнасилване, ще измислят нещо друго.
	Той вече знаеше със сигурност — делото щеше да бъде истинска формалност.
	— Това, което трябва да сторим — каза Джони, като се стараеше гласът му да звучи спокойно, — е да напуснем Шотландия за известно време. Докато измисля нещо…
	Сега нямаше време да се заеме с организирането на целия сложен процес по събирането на привържениците си, за да се противопостави на алчността на Куинсбъри и на жаждата за отмъщение на Годфри. Той се размърда неспокойно ма местото си, ценните мигове течаха.
	— В момента не разполагаме с повече от час… — Графът на Грейдън се изправи.
	— Понякога ми се иска баща ми да беше умрял — промърмори Елизабет. Гласът й потреперваше от вълнение. Питаше се дали бе наследила коварната кръв на баща си. В момента се чувстваше напълно сломена.
	— Трябваше да го убия, когато имах тази възможност — заяви Джони.
	Прочел изненадания въпрос в погледа й, той добави:
	— Вече беше отишла да живееш при Хотчейн, затова не беше там. — Не можа да сдържи гримасата си при мисълта за пропуснатата възможност. — А аз бях достатъчно наивен, да се хвана на приказките на баща ти.
	— Човек се учи от грешките си. — В думите й се долавяше студена безсърдечност.
	— Да, човек се учи от грешките си — съгласи се тихо той. — А сега трябва да побързаме, любов моя, или ще прекараме утрешния ден в Толбут. — Взе двете и ръце в своите и й помогна да стане. Бебето вече беше доста наедряло и здравето й през следващите дни наистина много го притесняваше.
	— Ще яздим много бавно — казваше той, без да пуска ръката й. — Пътуването няма да те измори. После ще изчакаме в къщичката на нашия пазач на дивеч, докато преследвачите се поотегчат.
	Само няколко души знаеха къде се намира тя.
	— Аз мога да яздя. Джони. Знаеш, че никога не съм се чувствала по-добре Няма защо толкова да ме глезиш.
	Той обаче настоя тя да изчака долу в малката всекидневна до вестибюла, докато сам отиде да нагледа приготвянето на багажа им. Трябваха му пари и пистолети и достатъчно амуниции, за да успеят да се придвижат до крайбрежието. Искаше да се увери, че Хелън ще приготви по-топли рокли за Елизабет, и да й каже да занесе долу палтото, ботушите и шала й, така че да бъде готова, когато отиде да я вземе. Взе един миниатюрен медальон на родителите си, после се запъти към своята тоалетна стая, за да види дали слугата е сложил в багажа и принадлежностите за бръснене, които баща му му бе подарил, преди да замине за Париж.
	Елизабет облече пелерината, обточена с мека като кадифе тюленова кожа, обу ботушите, сложи ръкавиците лилаво наметало върху зелената вълнена материя на пелерината и неспокойно пристъпваше напред-назад, чувствайки се не само виновна за нещастието, надвиснало над главата на Джони, но и напълно безполезна в този напрегнат момент.
	— Остави ме да свърша и аз нещо — помоли тя, когато мисис Райд връхлетя в стаята за втори път, за да я попита за предпочитанията й към храната.
	— Вие просто си стойте, миледи, и се грижете за себе си и за детето отвърна икономката, набутвайки в обратно към един стол. — Имам цяла армия помощници. Сега, кажете ми дали искате от сладкото вино, или бордо, защото господарят не знаеше.
	През следващия час ту един, ту друг от прислугата нахълтваше, за да я пита за предпочитанията й към храната, дрехите, книгите за четене, дори за бижутата.
	— Слава Богу — възкликна с облекчение тя, когато най-после Джони се появи на вратата с ботуши, шпори и увито около раменете дебело зелено наметало — Щях да полудея от притеснение, докато стоях бездейна тук. Никой не ми дава да пипна нещо.
	Те всъщност следваха нарежданията му, затова той се усмихна и каза:
	— Вече можеш да станеш, скъпа Бетси. Следващите часове няма да бъдат така скучни.
	— Дали ще разрушат Голдихаус? — попита Елизабет, докато грациозно се изправяше.
	— Ще загубим никои от портретите и семейните книжа. Не очаквам, че Куинсбъри ще иска нещо да му напомня за семейство Кари. Но — Джони вдигна рамене, сякаш се опитваше да се примири с неизбежното, — сигурен съм, че домът ми ще му хареса, въпреки че няма да може да се привърже прекалено силно към него. — Добави той с привичната си дързост.
	— Не можеш ли да направиш нещо, за да не допуснеш всичко това?
	— В момента не.
	Той тръгна към нея с усмивка; красотата й винаги беше източник на удоволствие за него.
	— В крайна сметка обаче, ще успея — рече той, докато поемаше облечената й в ръкавица ръка. — По-късно ще поговорим за това.
	Първо трябваше да се погрижи да я измъкне оттук.
	След като я вдигна и намести върху мекото дамско седло, той й посочи висящия на гърба на коня пищов, скрит в кожен кобур.
	— Достатъчно е малък, за да може да си служи с него една дама — обясни Джони. — Редмънд ми каза, че си била добрата му ученичка.
	Като се опитваше да прикрие тревогата си, тя отвърна също толкова хладнокръвно:
	— Само ми кажи кога и по кого трябва да стрелям.
	— Ако се стигне до това — отговори тихо той, докато покриваше краката й с пелерината, — ще бъда пределно ясен и точен.
	Така след едночасови приготовления Джони и Елизабет напуснаха Голдихаус, отвеждайки със себе си два натоварени с вещите им коня, понесли достатъчно количество сребро и храна, за да стигнат благополучно до Европа. Пътуваха бавно, избягваха селата и предпочитаха равнинния терен, когато имаха възможност да избират. Той би искал да тръгнат през нощта, но драгуните в Келсо нямаше да ги изчакат, за да им направят тази услуга, затова те се стараеха да избягват главните пътища, а щом стигнаха Денската гора, Джони престана да се обръща назад и да поглежда през рамо.
	Гъстият храсталак и издигащите се високи дървета, посадени от дядо му, ги скриваха добре. След като навлязоха малко в гората, почувствали се в сигурност, решиха да спрат. Джони свали Елизабет от седлото, за да се поразтъпче.
	— Боли ли те нещо? — попита съчувствено, все още без да я пуска на земята, обхванал я здраво през кръста, навел глава така, че очите им да бъдат на едно ниво.
	— Почти пристигнахме — добави той.
	— Добре — отвърна с усмивка тя, бузите й бяха порозовели, — защото съм гладна. И можеш да престанеш да разговаряш с мен като с тригодишно дете, чувствам се прекрасно и няма да се счупя.
	Джони направи някаква полуусмивка в знак на съгласие.
	— Прости ми, но знам толкова малко за състоянието ти, а неизвестността ме кара да се притеснявам. Опасявам се да не би нещо да се случи с теб сега, както сме изолирани…
	Гласът му се загуби под ясния й немигащ поглед.
	— Тогава давай храната — заяви младата жена, — преди да се е случило нещастието.
	Усмивката й веднага разсея тревогата му.
	— Ей сега я давам — отвърна й припряно той. — Седни тук — продължи Джони, а думите му се лееха като водопад, издавайки облекчението, което бе почувствал от прозаичния й отговор.
	Свали пъргаво наметката от раменете си и я поела върху сухите борови иглички, покрили земята.
	— Мисис Райд ни приготви кошница с храна за из път, но засега не мога да запаля огън — извини се той.
	— Студената храна ще ми дойде чудесно. Всяка храна би ме накарала да се почувствам в рая.
	До този момент не беше посмяла да спомене, че е гладна, защото знаеше каква опасност го дебне.
	Докато се хранеха, Джони й разказа за къщичката на пазача на дивеч, за дните от детството и юношеството си, прекарани с ловния пазач на баща му, Полуорт, който го бе научил да ловува със соколи, да търси следи и да лови риба.
	— Докато сме тук, ще те заведа на лов със соколи. На север има едно малко възвишение, спиращо ветровете, които идват от морския бряг. Ще можеш да видиш как соколите се издигат на шеметна височина и след това се спускат стремглаво надолу, почти като самоубийци. Нищо не може да се сравни с гледката на тази птица, когато се понесе с невероятна скорост към земята от замайваща височина. Освен това ще се научиш да разпознаваш твоя сокол от голямо разстояние. — Той се усмихна внезапно. — Всъщност не е нужно да споделящ ентусиазма ми, донесъл съм ти достатъчно книги.
	— Наистина искам да видя всичко това.
	Искаше й се да види и малкото момче, буйно като жребче, изтъкано от енергия и различни интереси. И си помисли с радост за оформящото се в нея дете, което един ден сигурно щеше да споделя любовта си към лова със соколи.


	Стигнаха до малката къщичка, разположена в края на една полянка, оградена от високи тъмни борове, когато ранният зимен здрач вече беше боядисал всичко в сиво.
	През прозорците на покритата със слама постройка струеше светлина — златен лъч, обещаващ топлина и гостоприемно посрещане. Когато наближиха, насреща им излая куче — черно-бялото коли вирна за момент неподвижно опашка, след което започна да описва с нея големи кръгове. Явно беше познало Джони.
	Полуорт, с димяща в устата си лула, излезе навън, за да види кои са посетителите му. Той присви очи в полумрака, но щом зърна младия мъж, махна с ръка.
	Бяха спасени.
	Почти толкова висок, колкото и Джони, Полуорт беше здравеняк, с едър кокал, а червената му коса с годините беше изсветляла и добила пясъчен цвят. Осанката му обаче беше все още изправена, а когато прегърна Джони, през вдигнатите му ръкави се видяха добре оформените мускули на ръцете му.
	Джони свали Елизабет от коня.
	— Полуорт, искам да се запознаеш с жена ми, Елизабет. — По нецеремониалното представяне тя разбра, че двамата бяха много близки.
	— Добър вечер, госпожо — отвърна учтиво възрастният мъж, кимайки неумело с глава. — Значи вече си женен — обърна се той към Джони с широка усмивка на лицето. — И изглеждаш наистина щастлив.
	— Наистина съм щастлив — отвърна искрено младият мъж, напомнящ на малко момче, хванало се за ръката на баща си.
	— Но явно не си тръгнал на разходка за удоволствие — продължи Полуорт. Погледът му премина подред върху двата натоварени с провизии коня и след това се спря отново на Джони. — Покани дамата си вътре, момче, докато закарам конете в конюшнята.
	— Отиди да помогнеш, Джони — предложи Елизабет. — Със сигурност бих могла да измина сама няколко стъпки, за да вляза в къщата.
	— По-добре влез с нея, Джони… стъпалата са високи, правени са за мъже. Пък… после ела да ми помогнеш, ако искаш.
	— Много е симпатичен — каза Елизабет, след като влязоха в каменната къща. — Хайде, отивай, напълно съм способна да не скучая, когато съм сама.
	— Няма да се бавя.
	Джони огледа чистата стая, служеща за кухня и всекидневна.
	— Седни на стола на Полуорт, за да си по-близо до огъня.
	Тя постоя права известно време, оглеждайки удобната стая, миришеща на тютюн за лула. Огънят пращеше. Подредбата беше простичка, предназначена за едри мъже; дъбова маса, четири стола с високи облегалки, висок дърворезбован бюфет, заемащ по-голямата част от стената. Камината се използваше и за готвене, въпреки че медната пещ от едната й страна издаваше женско присъствие. Това беше шведска мед, от най-доброкачествената, лъсната до блясък. Освен мириса на тютюн и бор ясно се долавяше и уханието на печащи се питки. При тази мисъл устата й се напълни със слюнка и тя се усмихна. Все още се учудваше на промените, станали с нея във връзка с предстоящото майчинство.
	Два порядъчно износени дивана бяха разположени от двете страни на камината, но симетрията им се разваляше от стола с висока облегалка, сложен точно срещу огъня. Скъпата, някога фина материя на дамаските говореше, че най-вероятното първоначално местонахождение на диваните е било в Голдихаус. Но макар и овехтели, цветът им все още беше наситено яркочервен. Елизабет се възползва от съвета на Джони и се отпусна на стола на Полуорт, за да се постопли пред огъня, като от време на време ставаше, за да види какво става с печащите се питки. Нямаше никаква представа от готвене и печене, но поне щеше да разбере, ако започнеха да изгарят.
	За щастие мъжете се върнаха, преди да се наложи да изважда кръглите хлябове от фурната, защото не беше убедена, че ще успее да извърши този подвиг.
	Полуорт измъкна препечените самуни с помощта на лопата във формата на сърце и с дълга дръжка, която грабна от гредите над главата си в мига, в който влезе в стаята.
	— Брашнени питки — каза Джони с видимо задоволство.


	Следващата седмица беше изпълнена с простички удоволствия, които не можеха да бъдат помрачени нито от факта, че едва се бяха измъкнали от преследвачите си, нито от неизвестното им бъдеще. В Денс Форист те забравиха, че извън закрилящата ги гора съществува един враждебен свят; в простичкото си щастие можеха временно да не мислят за цената, определена за главата на Джони. И в случаите, когато Джони забравеше за задълженията си като господар на Рейвънсби, единственото му желание беше двамата с Елизабет да останат да живеят в това изолирано място, отделени от злобата на света и да отгледат в мир детето си.
	Всяка сутрин, след като закусеха спокойно, те отиваха да ловуват със соколи. Елизабет седеше на едно износено персийско килимче върху ветровития хълм, а двамата мъже се наслаждаваха на любимото си занимание. Джони и Полуорт ловуваха с диви соколи, уловени още като малки, вместо с ослепени. Те бяха добри ловци, научили изкуството и желанието да преследват дивеча още от родителите си. Птиците представляваха изключително красива гледка, когато се освобождаваха от каишките си и започваха да се издигат нагоре, в началото бавно, в по-широки кръгове, после по-бързо, отнасяни все по-нагоре и по-нагоре от мощните си криле. Някои отлитаха до височина четвърт миля и изглеждаха малки като лястовички. След това замираха за миг, набелязваха жертвата си, обръщаха се и се насочваха стремително с главата надолу.
	През тези студени зимни утрини Елизабет започна да разбира удоволствието, което Джони изпитваше от това хоби. Гледаше удивена как гордите птици се подчиняваха като кутрета на заповедите на двамата мъже.
	След като се върнеха в каменната къщичка, двамата с Джони помагаха на Полуорт да храни птиците, които възрастният човек отглеждаше в двора си. Кокошките вече подготвяха полозите си за пролетните люпила. Елизабет започна да открива нова страна от характера на мъжа си, за която преди дори и не беше подозирала. Превъплъщението на любезния благородник и смел предводител в стопанин разкриваше още едно лице на сложната му личност. Поправяше бързо и умело курниците, заковаваше на място дървените пръчки с учудваща бързина и сръчност, като че ли от години се занимаваше със собствената си ферма. Грижеше се опитно за птиците, пъхаше бавно и спокойно ръка в клетките, докато пръстите му докоснеха крайните кокошки. А близостта между Джони и възрастния мъж разкриваше част от детството му. Той слушаше за всичко самотния ловец, но не от любезност, а заради дълбоката си привързаност към него. Полуорт дори сядаше начело на масата, докато се хранеха, и разпределяше порциите, както се полагаше на господаря на дома.
	Елизабет започна да придобива някакви начални кулинарни умения по време на престоя им в Денс Котидж. Полуорт се съгласи да й покаже как да меси питки. Когато оформи първото си хлебче и застана гордо с изцапано от брашното и от саждите лице, с блестящи на челото и капки пот от горещината, идваща от огъня, двамата мъже я обсипаха със сърдечни поздравления. Изядоха горещите питки с масло и сладко от сливи. Най-убедителният комплимент за начинаещата готвачка беше фактът, че от хлебчетата не остана нищо.
	Елизабет се чувстваше изпълнена със задоволство, въпреки че подвигът й всъщност беше ежедневие за хиляди жени в Шотландия.
	Спяха в една от двете тавански стаички — в огромно легло, разположено между стената и прозореца. Вграден шкаф със странна форма, за да се побере под ниския таван, им даваше възможност да приберат дрехите си, а малка камина поддържаше топлината и уюта в стаичката им.
	— Виж тези инициали — каза една сутрин Джони, докато лежаха под натъпкания с гъши пух юрган и посочи към гредите точно под вратата. — Бях на осем години, когато ги издълбах. Трябваше ми цял ден, за да ги направя достатъчно дълбоки, тъй като дървото е много твърдо.
	— Разкажи ми какъв си бил на осем години — помоли Елизабет; искаше й се да опознае това момче, което никога не беше виждала.
	Той вдигна леко рамене, премествайки облегнатата върху тях глава на жена си.
	— Не знам… задавал съм много въпроси, предполагам. Исках да науча всичко, което знаеше Полуорт.
	— Роби идвал ли е тук?
	— По-късно идваше… но не за толкова дълго като мен. Мама умря, когато Роби беше на четири години и след това започнахме да пътуваме много.
	Джони умишлено не спомена, че беше умряла при раждане, заедно с детето.
	— Татко се занимаваше с търговия, така че не беше нещо необичайно да прекарваме дълго време на Континента.
	— От какво умря майка ти?
	— Не си спомням — излъга той, страхувайки се да не предизвика съдбата, пък и не искаше да плаши Елизабет. — Някаква треска.
	И той взе ръцете й в своите.
	— А ти на колко години беше, когато загуби майка си? — попита я на свой ред той.
	Доколкото знаеше, Годфри не се беше оженил повторно, бе предпочел да има любовници вместо втора съпруга.
	— На две. Не си я спомням изобщо. Дойката ми зае мястото й. — Тя се усмихна на появилите се по-приятни спомени. — През оня ден в Харботъл ти ме отвлече от училището на старата ми дойка. За миг те помислих за някои ангел, когато се появи така внезапно в гостната в свещенически одежди.
	— А ти ми се стори толкова привлекателна, че трябваше непрекъснато да си повтарям защо съм дошъл в Харботъл.
	— Разбрах го още тогава.
	Той вдигна глава от възглавницата за секунда, за да я погледне:
	— Не, не е вярно. Ти се беше вцепенила от страх.
	— Малко по-късно го разбрах… — И тя му се изплези. — Когато ме вдигна, за да ме сложиш на коня в Асуейфорд.
	— Проницателна жена — измърмори той и отпусна глава обратно върху пухкавата възглавница.
	— Почувствах се поласкана.
	Джони се усмихна.
	— Всички така се чувстват.
	Тя го удари с юмрук по корема, порядъчно силно.
	— Ох — изпъшка той, изненадан от силата й. После добави с ангелска усмивка: — Вече съм се поправил напълно.
	— В твой интерес е да е така.
	— Проницателният ти поглед наистина ме прави богобоязлив.
	— Забрави за Бог — заяви натъртено Елизабет, — аз ще бъда твоят ангел-отмъстител, ако някога кривнеш от пътя на верността.
	Веждите му бързо се вдигнаха и пак се върнаха на мястото си.
	— Убеди ме напълно — след което, вече съвсем сериозно, с променен глас, от който струеше искреност, допълни: Открих истинската любов на своя живот. Защо тогава да се интересувам от други жени?
	Елизабет го обгърна с ръце, сърцето й говореше чрез очите й.
	— Кажи ми, че ще бъдем винаги щастливи.
	„Винаги“ беше доста относително понятие в момента, не можа да не си помисли Джони, но той също се надяваше на това от цялата си душа.
	— Винаги… скъпа моя Бетси — отвърна много, много тихо той. Очите му блестяха от силните чувства. — Сега и завинаги…
	Из местността обаче все още бродеха военни отряди, дирещи избягалия владетел на Рейвънсби. По-късно същата тази сутрин, когато малката групичка от Денс Котидж пусна соколите и те се извисиха над бруления от ветровете хълм, Джони забеляза, че птиците не следваха обичайния маршрут. Въртяха се неспокойно, като описваха малки кръгове, вместо обичайните широки.
	— Гледай — каза той на Полуорт.
	— Някъде трябва да има голяма група хора.
	— Прибирай птиците — рече дрезгаво Джони. — Може да ги видят и проследят.
	Само след минути соколите вече бяха кацнали на пръта. Качулките бяха преметнати през главите им и малката група слизаше по хълма толкова бързо, колкото позволяваше състоянието на Елизабет.
	След като остави птицата си в птичарника, Джони каза:
	— Излизам. Те трябва да са видели нещо обезпокоително.
	И той се втурна в къщата, грабна от масата далекогледната си тръба и отново изхвърча навън. Спусна се към гората зад къщата, прескачайки падналите дървета, вместо да губи време да ги заобикаля и все така бързо се заизкачва по хълма. Когато дишането му се нормализира, постави далекогледната тръба пред дясното си око и започна да оглежда местността, като внимателно изучаваше отделните сектори, насочвайки в различни посоки лъскавата месингова тръба. Съсредоточи се най-вече върху участъка, над който бяха кръжали соколите, като вече за втори път оглеждаше подробно земите, хълма и морето.
	Внезапно проблеснала светлинка привлече погледа му. Той изруга наум, разпознал източника й, опитвайки се да убеди сам себе си, че някой от местните благородници си е купил нова играчка, че това не означава нищо. Но продължаваше да държи далекогледа си насочен към малката просека между дърветата, напрегнат, изправен като стрела, сдържайки дишането си, за да не измести тръбата.
	В обсега на полезрението му се появи драгун, излязъл от храсталака. Джони спря да диша, докато броеше излизащите иззад дърветата войници. Три… пет… осем, девет, десет, петнайсет… осемнайсет, предвождани от офицер.
	Джони почака още малко, за да види дали ще се насочат на запад. Офицерът вдигна ръка, за да спре хората си и очевидно те поведоха спор помежду си. След малко предводителят им посочи към Денс Форист, право към Джони, поне на него така му се стори. Можеше да види дори лицето му през далекогледната тръба. Той незабавно я свали от очите си. Ако върху лещите попаднеше слънчев лъч и се отразеше…
	Връщането му в къщата на пазача стана за рекордно кратко време.
	— Патрулен отряд се е насочил насам — съобщи той, като внимаваше да не издаде тревогата си. — Ще трябва да тръгнем веднага.
	— Идвам с вас — заяви Полуорт. Джони поклати глава.
	— Стой тук. Ако можеш, ги задръж, при положение, че открият къщата.
	Той откачи меча си от куката до вратата.
	— Напълни една бутилка с бордо от голямата бъчва в мазето и я сложи на масата; досега не съм виждал войник, който би отказал да пийне.
	Той прехвърли колана на меча през главата си.
	— Един час, дори половин ще ни бъде от полза.
	— При това положение сега не можете да тръгнете на изток.
	— Ще се опитаме да го направим след няколко дни. Ще се отправим към овчарската колиба на хълмовете зад Летоулм. Мисля, че така ще се отдалечим достатъчно.
	И двамата знаеха, че Летоулм е още по-далече от морския бряг, но нито единият, нито другият спомена за това пред Елизабет.
	— Ще приготвя храната — предложи младата жена, усетила, че мъжете се разбират без думи.
	И двамата очевидно се въздържаха да проявят чувствата си и това й се струваше необичайно след непринуденото им държание, на което бе станала свидетел през последните дни.
	— Ще вземем само малко храна — каза Джони. — Трябва да оставим тук товарните коне. Горе, на високото, пашата е ограничена.
	— Мога да ви донеса още продукти утре или дори тази нощ — предложи Полуорт, докато двамата с Джони оседлаваха конете.
	— Не, може да те проследят. Щом патрулният отряд претърсва гората и идва насам, сигурно знае, че това са земи на Кари. В такъв случай, предлагам да не променяш навиците си, за да не предизвикаш подозрението им. Взимаме достатъчно храна за няколко дни, а след това ще се отправим към крайбрежието.
	— Мога да отида да потърся Манроу и Адам и да се върнем с достатъчно голяма група мъже, за да те придружим до Маргат Коув.
	— Не мога да рискувам да започна битка, докато съм с Елизабет. Как бих могъл да я предпазя в подобен случай? Няма да има място, където да е в безопасност по време на спречкването.
	— А тя не може да язди и достатъчно бързо, за да изпреварите драгуните от Единбург.
	Джони кимна.
	— Ако не бях с нея, щях да се отправя направо към крайбрежието. Чистокръвният ми жребец може да надбяга който и да е кон в Шотландия, но Елизабет не може да язди бързо. Драгуните щяха да ни настигнат още край Коулстрийм. Но въпреки всичко ще се доберем до кораба — добави той. — Пътуването ни просто ще стане на етапи.


	Късно следобед стигнаха до овчарската колиба в подножието на планинските възвишения край Чивиътс. Натрупаният сняг на тази по-голяма надморска височина правеше придвижването на конете по-несигурно и опасно. Веднага след като помогна на Елизабет да влезе в грубата каменна постройка, Джони се залови да пали огъня. И двамата бяха премръзнали. Температурата беше палнала с изкачването им нагоре, леденият вятър се беше усилил и разнасяше снежни облаци из въздуха.
	Джони прибра вътре конете, за да ги предпази от вятъра. Не можеха да оставят острият зимен студ да погуби животните. И докато младата жена се опитваше да спре да трепери, въртейки се бавно пред огъня, Джони разтвори оскъдния им багаж.
	— Няма да стоим дълго тук — заяви той, докато поставяше торбата с храната върху груба дървена маса. — Не повече от ден-два. Защо не седнеш на този стол? — той извали малко трикрако столче изпод масата и го доближи до огъня.
	— Колко е пътят до Маргат Коув? — попита Елизабет, докато сядаше с усмивка, изразяваща благодарност за любезността му.
	— Оттук са сигурно двайсет мили — отвърна той, намалил леко цифрата, за да не сломи оптимизма й.
	— Няма ли да е по-добре да пътуваме нощем?
	Джони кимна и клекна до нея, за да постопли ръцете си на огъня.
	— Така рискът е по-малък — той се вторачи за миг в пламъците. — Ако обаче срещнем патрулна група, ще предизвикаме у тях по-големи подозрения.
	— Можем да изминем двайсетте мили за пет часа дори с моята скорост на костенурка.
	Джони знаеше добре, че милите не са двайсет, а двайсет и пет. И освен това щяха да изминат първите няколко много бавно заради снега.
	— Възможно е — излъга той.
	След това рязко се изправи, разяждан от безсилието си. Беше свикнал да води изпълнен с опасности живот, но не можеше да се примири с непрекъснатите ограничения, налагани от бременността на Елизабет.
	— Ще се опитам да намеря още малко дърва за през нощта — каза внезапно той. — Ако огладнееш, преди да се върна, най-отгоре в торбата има баница с месо — добави той и доближи масата към огъня.
	— Чувствам се като ужасно бреме. — Въздишката й се заизвива във вид на бяла пара в ледения въздух. — Сега откривам колко съм безпомощна навън, лишена от куп слуги, ходещи по петите ми.
	— Боже мой, не съм очаквал от теб да можеш да сечеш дърва. Коя жена би могла да го прави?
	Той се протегна, разроши косите й, а тя вдигна глава и видя пълната му с обич усмивка.
	— Това, което можеш да направиш, е да кажеш една молитва на божеството, което се грижи за огъня, с надеждата, че последният обитател на колибата е оставил запас дърва. В противен случай ще се наложи да сляза около миля надолу до онази горичка, край която минахме, и да донеса малко дърва.
	— В такъв случай — отвърна Елизабет, опитвайки се и тя да му се усмихне в отговор, въпреки че беше уморена, гладна и премръзнала — със сигурност ще се моля за теб. Тази вечер е много студено, за да стои човек навън. Защо не изгорим масата за огрев.
	— Каква съблазнителна жена имам — възкликна Джони, — но тя няма да ни стигне за цялата нощ.


	И така, докато Елизабет стоеше свита пред огъня, отвън се носеше порой ругатни, свидетелстващи за трудното придвижване на мъжа й по дебелия сняг, последвани малко по-късно от болезнен вик и още проклятия и най-накрая — нещо като рев от щастие. Той се върна след пет минути, нарамил огромен наръч дърва.
	— Мисля, че щастието се е обърнало към нас — съобщи с усмивка той, отърсвайки снега от косата и раменете си. — В една дупка малко по-нататък намерих складирани дърва, достатъчни, за да поддържаме огъня през цялата нощ.
	Доброто му настроение я учуди. Несъмнено Джони имаше достатъчно причини да не бъде весел: бе определена награда за главата му, титлата и собствеността му щяха скоро да бъдат конфискувани, животът му беше в постоянна опасност. Оптимизмът му обаче я ободри, въпреки че й беше ужасно студено в тази мрачна и мръсна колиба, въпреки че все повече започваше да се съмнява, че ще успеят да се измъкнат.
	— Как го направи? — попита тя.
	— Ами паднах в дупката.
	— Не, имах предвид, как успяваш да запазиш доброто си настроение?
	— Ами ето, намерих дърва, значи няма да трябва да вървя цяла миля в тази отвратителна дяволска нощ, да сека из шубраците и после да ги мъкна обратно дотук, а след това да се опитвам да запаля влажната дървесина. — Той отново разтърси глава и разтопеният сняг се посипа във вид на капки. — Мисля, че това е напълно основателна причина да се усмихвам. И ако успея да те убедя да препечеш няколко питки, докато донеса и останалите дърва, направо ще те изумя с доброто си настроение.
	— Може би ще е по-добре да позатопля печената кокошка на този шиш и да сложа няколко резена шунка на скарата на огнището.
	Доброто му настроение наистина беше заразително.
	— Знаех си, че има и други причини, поради които те обичам лудо освен, е… — И на лицето му блесна познатата лъчезарна усмивка. — Тези, които са известни на всички майсторството ти в бродерията, умението ти да наливаш чая…
	— Сексуалната ми невъздържаност? — напомни тя, примигвайки театрално.
	Усмивката му стана още по-искряща.
	— Точно стигах до това.
	Той можеше да я накара да забрави студа, глада, надвисналата опасност; можеше да я накара да се усмихва дори когато тя седеше на твърдо столче, със заледен гръб и горящо от огъня лице.
	— Обичам те — прошепна Елизабет, почерпила сила от неговия оптимизъм и решителност.
	— Ще стигнем до кораба — каза тихо той, остави дървата на пода и се приближи до нея, разбрал добре колко силно беше отчаянието й.
	— Знам — измърмори тя, но всъщност изобщо не беше сигурна и не вярваше, че биха могли да изминат двайсет мили, без да бъдат открити от някой от многобройните патрулни отряди, тръгнали да ги търсят.
	Джони седна на голия пръстен под и я придърпа в скута си. Полюлявайки я лекичко като малко дете, той я топлеше с тялото си и с любовта си.
	— Утре вечер ще се отправим на изток. По-голямата част от пътя минава през земите на мои приятели и съседи. Всичко ще мине благополучно. Роби сигурно вече ни очаква в залива. А и ти не си виждала Холандия.
	Елизабет се усмихна на думите му и той я целуна.
	— Там е по-топло — добави с лека усмивка Джони. — Това ще ти допадне.
	— Разкажи ми за Холандия — помоли младата жена. Нуждаеше се от образи и мечти, за да забрави страха и студа. — Разкажи ми за къщата си там.
	Той започна да говори с необичайни подробности, защото разбираше нуждата й от надежда. Описа й дома си край Хага, разположен недалеч от града, боядисан в бледожълто и заобиколен от огромна градина.
	— През есента градинарите отново са засадили пет хиляди лалета — каза той — и те ще цъфнат другия месец, след като вече сме пристигнали.
	Прегърна я още по-силно и допълни, че ще намерят някоя акушерка от Амстердам, Ротердам или Хага, която да й допада. Обясни й, че акушерките във Франция не са толкова спретнати, както в Холандия — една страна, в която домакините мият всеки ден дори стълбите и тротоарите пред къщите си. Каза, че ще се установят в един от домовете му, който тя си хареса, че според него този в Ротердам е най-оживеният, тъй като складовете бяха построени до него.
	— Ще се измъкнем — добави отново Джони.
	— Иска ми се да не бях такава спънка, която само те бави.
	Той внезапно млъкна, обхвана лицето и с широките си длани, така че да срещне погледа й, и каза толкова тихо, че можеше да бъде чут само от такова близко разстояние:
	— Не го споменавай никога повече. Дори не го мисли.
	Джони беше свикнал да поема отговорност, да изпълнява дълга си, да се изправя срещу опасни, трудно преодолими предизвикателства, а сега трябваше да се грижи за тези два живота, които бяха за него много по-ценни от всичките му земни притежания. Дълбокият му глас се бе превърнал в шепот:
	— Утре вечер ще видим морския бряг.
	Очите й се изпълниха със сълзи.
	— И детето ни ще се роди в Холандия.
	Младият мъж кимна.
	— Имаш думата ми.
	След като се нахраниха добре от припасите си, те заспаха върху леглото от папрат, покрито с наметало. Каменните стени се бяха затоплили от огъня, тихият шум, издаван от дъвчещите овес коне, действаше успокоително. Самотата донесе мир и покой, благодарение на които тревогите на Елизабет поутихнаха. Силното тяло Джони, топлещо гърба й, й даваше сигурност. Тя спа спокойно, сякаш не бяха бегълци, преследвани от закона.
	Сутринта изведоха конете. Снегът бе започнал да се топи от слънчевите лъчи и на места се показваше трева. След това се заеха да попълнят запасите си от дърва. Елизабет помагаше, много по-оптимистично настроена сега, когато слънцето грееше.
	„За колко ли време могат да се изминат двайсет мили на кон“ — питаше се тя, вече не с такова отчаяние. Несъмнено двама души, скрити в тъмната мантия на нощта, могат да минат незабелязано край патрулите. Съмняваше се, че войниците ще стоят най-съвестно по цяла нощ навън. Пък и Джони й беше казал, че ще се движат през частни владения.
	Вглъбена в мислите си, тя не обръщаше нужното внимание на неравния терен и внезапно се подхлъзна. Изпищя уплашено и се строполи тежко по гръб, а дърветата, които носеше, се изсипаха отгоре й.
	Само след миг Джони вече беше до нея. Захвърли настрана товара си, коленичи в снега и започна да я опипва, за да провери дали няма нещо счупено. След като се увери, че всичко е наред, той я вдигна на ръце и я занесе в овчарската колиба. Положи я на леглото от папрат и я загърна с наметката.
	— Повече няма да помагаш — отсече твърдо той. — Това е заповед.
	— Да, сър — отвърна слабо тя, все още не успяла да нормализира дишането си след падането. А като видя притеснения му поглед, Елизабет не посмя да му каже за спазмите, които бе започнала да усеща в областта на корема. Последица от рязкото и силно раздрусване на тялото, опитваше се да се успокои тя.
	Спазмите обаче продължаваха и след около час тя вече не можеше да ги скрие, защото постепенно към тя започнаха да се прибавят и все по-засилващи се болки. Елизабет потрепера, обхваната от поредната конвулсия. Малко по-късно, когато Джони се върна от потока, за да й донесе вода, тя прошепна нервно:
	— Мисля, че започвам да раждам.
	Той видимо пребледня под тъмния си загар.
	— Много е рано…
	„Никое бебе не може да оцелее, ако се роди на седем месеца — помисли си ужасено той.“
	— Може би болките ще спрат.
	„Трябва да спрат, непременно трябва да спрат“ — молеше се наум младата жена, защото знаеше, че в противен случай ще загуби детето си.
	Джони само кимна, неспособен да говори. Тук силата и волята му не можеха да помогнат, не можеше да я облекчи с нищо. Дори не можеше да отиде да потърси помощ; нямаше как да остави Елизабет сама в това положение.
	— Виж дали кървя… не съм сигурна.
	„Не“ — искаше му се да отвърне, защото ако наистина кървеше… нямаше никаква надежда за детето. Но и не можеше да й откаже, макар и да му се искаше да е знае истината, така че Джони бавно повдигна зелената наметка, внимателно отметна фината вълнена материя на долната й риза и погледна. Сърцето му щеше се пръсне.
	Огънят осветяваше съвсем слабо помещението.
	— Струва ми се, че не — отговори той, напрягайки се различи нещо в полумрака, почувствал, че задачата е по силите му.
	— Вземи кърпичката ми — предложи Елизабет и издърпа бялата памучна материя от деколтето си. — Ако няма кръв… — В гласа и се прокрадна надежда.
	Джони взе кърпичката, постави я между бедрата й и я задържа няколко секунди там. След това я вдигна, затаил дъх и хвърли бърз поглед, желаещ колкото е възможно по-бързо да разбере и да приключи с неприятните новини. После я погледна отново. Тогава се усмихна и поднесе белия правоъгълник от фина холандска материя към лицето на жена си, за да може и тя да я види.
	— Нищо — рече той с триумф в гласа.
	— Поне засега — отвърна тя, но и на нея веднага й олекна, въпреки че спазмите изобщо не бяха намалели.
	— Сега ще лежиш, без да мърдаш, аз ще се грижа за теб и ще ти нося всичко, от което се нуждаеш — каза Джони. — Ти само ми нареждай — добави с усмивка той, — ако с това въобще може да се компенсира фактът, че аз съм те докарал до това състояние.
	Джони се мъчеше да я поразсее с шегите си, опитваше се да успокои и себе си, след като в един момент си даде сметка за невъзможността да се справи с това опасно за живота състояние.
	— Трябва да бъдеш обвинен за това, че… се качи в стаята ми през онази нощ в Голдихаус — отвърна с лека усмивка, предизвикана от спомените, Елизабет.
	— И за това, че не ти дадох възможност да кажеш „не“.
	— Никога не успявам да ти го кажа.
	Това на лицето му не бе познатата дяволска усмивка, а някакво слабо, унило разкривяване на устните. Никога не беше и помислял в екстаза на изпълнените им със страст нощи за мъките, които трябваше да преживее тя, за възможността да загубят детето си. Той коленичи до нея, прилепил ръце до бедрата си, отпуснал широките си рамене, почувствал се ужасно. Очите му бяха пълни със състрадание.
	— Обещавам да не те докосвам отсега нататък — каза тихичко той, — за да не трябва отново да преживееш всичко това…
	— Не ме карай да плача, Джони — отвърна тя и погали с пръсти бузата му. — Не съжалявам, че те обичам.
	Той взе ръката й и притисна устни до пръстите й. Докосването му й се стори толкова нежно, дъхът му — толкова топъл в студената колиба. Целуна подред всичките й пръсти — истинска милувка на пеперуда.
	— Това е само моя грешка. Всичко стана заради егоизма ми — промълви той, измъчван от болката, която й беше причинил, и от ужасните последствия на неочаквано силното привличане, срещнало ги преди няколко месеца.
	— Аз исках това бебе, Джони, много го исках, през цялото време. Ти ми даде това, което желаех. Ти ме направи щастлива, Джони.
	Силният мъж, който се разпореждаше с живота на другите, потръпна. След това мушна ръката й под топлата завивка, зави Елизабет до врата и каза, измъчван от противоречиви чувства:
	— Връщам се след минута. Трябва да донеса още дърва, за да не ти е студено.
	После се отдалечи на няколко крачки от вратата, която бе недостатъчно висока за хора с неговия ръст, и излезе от сянката, която хвърляше колибата. Винаги досега беше проявявал пълно безразличие към боговете, към нуждата от подкрепа и молитва в живота си. Свил юмруци към тялото си, той вдигна глава.
	— Ти не ме познаваш — прошепна Джони, — но моля те, чуй ме.
	Постоя неподвижен още миг, затруднен от пълната безбожност на досегашния си живот, от непривичния за него начин на общуване. След това бавно се отпусна на колене върху покритата със сняг земя, приведе тъмната си лава под слънчевото небе и събирайки сръчните си ръце, започна да се моли за живота на жена си и на още нероденото им дете.
	Молеше се припряно, скаран с всякакви правила и догми, притискан от липсата на време, защото Елизабет очакваше завръщането му. Молеше се с естествената си прямота, обещаваше компенсация, обещаваше примирение, предлагаше всичко, с което разполагаше, за да откупи спасението им. След това се изправи пъргаво и отупа снега от коленете си, а после избърса и влагата от очите си.
	След като се върна в колибата, той разпали силно огъня, за да изгони студа от стаята и седна до Елизабет. Започна да я забавлява с разкази за лудориите, които беше вършил с братовчедите си в Рейвънсби. А когато Елизабет се оплака, че е гладна, той измъкна сливовия кейк, приготвен от мисис Райд, и наля по малко бордо и на двамата. Според него фактът, че здравият й апетит не я бе изоставил, беше добър признак. Тя изяде едно парче, после още две, после още половин, а той откри, че броеше хапките й и се окуражаваше от все по-големия им брой. След като напълни отново чашата й с вино и избърса трохите от кейка по брадичката й, Джони продължи да разказва безобидните си истории. Гласът му беше дълбок и нисък в тишината на планинската колиба. Трябваше да я отвлича от мисли по надвисналата над главите им катастрофа, а може би на някакво първобитно ниво това бе средство, с което злото да се държи по-надалеч.
	Когато тя заспа, Джони продължи да говори. Гласът му изпълваше мрачното пространство. Той продължи още дълго време монолога си, без да помръдва, за да не смути спокойния сън на жена си. Струваше му се, че ако спре да говори, магията ще бъде развалена — суеверие от далечни езически времена. Когато Елизабет въздъхна облекчено, а бръчката между светлите й вежди изчезна и се замени от лека усмивка, той постави внимателно ръка върху корема й, изпъкваш изпод завивката, в очакване да усети контракциите, които тя му бе показала малко по-рано.
	И той зачака. Всяко мускулче на тялото му бе напрегнато. Беше не само езичник, но и човек на логиката. Преброи до петдесет, бавно, сега вече действаше като човек на разума, който търсеше конкретни доказателства. Преброи още веднъж до петдесет, все още не смеещ да се отдаде на радостта си. И после пак до сто, защото жена му и детето му бяха прекалено важни и скъпи, за да разчита на необосновани надежди.
	Но след като изрече наум и последната цифра, без все още да усети някакво раздвижване под лекия натиск на ръката си, някакво потръпване или най-слабо вълнение, той отдръпна дланта си, покри уста с нея и хвърляйки се на пръстения под, даде воля на щастието си.
	В този момент Джони изглеждаше твърде млад, въпреки мощното си тяло, въпреки репутацията си на воин и буйна глава, въпреки титлите, почестите и уважението, което си бе спечелил. Той беше само на двайсет и пет и жената, която обичаше, която бе донесла и при него любовта, макар че той не вярваше в съществуването й, неговата скъпа, безценна съпруга, беше спасена.
	Той я целуна, отдаден на ликуването си и се изправи, изпълнен с нова сила.
	— Благодаря ти — прошепна към небето Джони. Чувстваше се силно задължен. Сега тя изглеждаше толкова спокойна на грубото си легло, че той се питаше дали всичко това не е било само кошмарен сън. После погледът му попадна на смачканата носна кърпичка и стомахът му се сви на топка. Трябваше на всяка цена да я заведе жива и здрава на морския бряг. Мислите му летяха напред, планираха бягството им, предвиждайки всички възможности сега, когато трябваше да се движат дори още по-внимателно отпреди. Елизабет не трябваше да се друса, нито да язди прекалено дълго. Къде да спрат, кои пътища бяха най-подходящи, колко близо трябваше да се движат до населените места, в случай, че им потрябва акушерка?
	Тя беше прекалено крехка, а той съвсем незапознат.


	Не потеглиха тази нощ, както бяха решили, въпреки когато се събуди, Елизабет твърдеше, че се чувства добре.
	— Нека да почакаме още един ден — предложи Джони. — Имаме достатъчно храна. Това ще ти даде възможност да се възстановиш след падането. Дали ще тръгнем тази или утре вечер е без значение за Роби.
	— Тръгнем ли веднъж — каза с равен и безизразен глас Елизабет, — не позволявай да спрем. Както и да се чувствам, все ще изкарам тези четири-пет часа. Мисис Райд ми каза, че първите бебета се раждат по-бавно. Понякога това траело един-два дни.
	Джони пребледня забележимо в полумрака на колибата.
	— Два дни — повтори задавено той. — Боже Господи!
	— Обещай ми, Джони. Не искам да бъда причината да ни хванат. Направих достатъчно, за да съсипя живота ти.
	— Не си съсипала живота ми. Когато някой се противопостави по такъв явен начин на английския кралски кабинет, трябва да му е ясно, че поема огромен риск. Всеки момент срещу него могат да бъдат предприети репресивни мерки.
	— Но обвиненията в изнасилване са свързани с мен, с подкрепата, която баща ми получава от Куинсбъри. Чувствам се отговорна за това, което става.
	— Ако ще обсъждаме върху кого пада отговорността, скъпа — отбеляза галантно той, — всичко започва с това, че те прелъстих. Ти нямаше никакъв избор.
	Елизабет въздъхна.
	— Дяволски си почтен.
	Джони се усмихна.
	— Не и когато прелъстявам. Утре вечер обаче ще те поведа към брега най-безмилостно, ако това ще ти достави удоволствие — предаде се той, защото считаше, че е безсмислено да спорят по въпрос, по който той си имаше свое собствено виждане. — Ти спечели.
	Гласът му звучеше прекалено сърдечно, за да може да му повярва напълно и с малка част от ума си, както беше правила неведнъж през последните дни, Елизабет пожела да не е бременна точно сега, в това най-неподходящо време.


>	ГЛАВА ДВАДЕСЕТ И ПЪРВА


	Потеглиха от малката колиба в подножието на Чивиътс, когато полумесецът се беше изкачил по средата на зимното небе. Слизането по покрития със сняг склон беше опасно, тъй като повърхността на снежната покривка беше образувала тънка коричка лед. Арабският жребец на Джони падна на колене, подхлъзвайки се на камък, скрит под снега, но успя да се изправи веднага само защото младият мъж незабавно отскочи от седлото. След този инцидент Джони слезе от коня си и бавно поведе животните по хлъзгавата пътека, защото ме искаше да рискува нещо подобно да се случи и с коня на Елизабет.
	След като най-после достигнаха равнинна местност, те, въпреки протестите на Елизабет, продължиха да се движат бавно. Минаха през покрайнините на Екълс, където разлаяха само две кучета, обезпокоени от присъствието им. Малко след това Джони поведе конете напряко през полето към Блакадър — имение на негови братовчеди. Час по-късно, когато тръгнаха през парка, пред погледите им се изправи тъмният силует на дома им, разположен на върха на малко хълмче, който напомни на Джони за отдавна отминалите безгрижни времена. Преследван от враговете си, които щяха да го измъчват и убият в случай, че го хванат, той се почувства дълбоко развълнуван от спокойствието, царящо над стария дом и земите около него.
	Всичко това му бяха причинили Годфри и Куинсбъри, който никога нямаше достатъчно пари, за да задоволи алчността си. В главата на Джони се разгоря непреодолимо желание да си отмъсти. След като отведе Елизабет в Холандия, щеше да извади меча и да се спусне срещу враговете си. Никога досега не беше бягал от неприятели и ако не бяха Елизабет и детето, сега щеше да преследва Годфри, да го открие, където и да е, и да го убие.
	Вдигна поглед към луната, за да се ориентира за часа. Слизането от планината им бе отнело доста време, както се беше опасявал. Не беше сигурен, че ще успеят да стигнат до залива преди разсъмване.
	— Колко мислиш, че е часът? — попита младата жена, усетила тревогата му.
	— Около полунощ. Искаш ли да спрем?
	Елизабет поклати глава.
	Той се пресегна, за да докосне ръката й.
	— Нощта е доста студена. Всички са се прибрали.
	— Включително и патрулите, надявам се — отвърна тя.
	— И аз мисля така, въпреки заповедите на баща ти и на Куинсбъри. Обикновените войници знаят, че сега те и двамата си лежат в топлите легла.
	— Каква приятна мисъл… топло легло — каза с усмивка Елизабет.


	Тази нощ, докато се движеха към морския бряг, те все още не знаеха за събитията, станали в дните на бягството им, събития, които можеха да променят плановете им.
	Уестминстър в крайна сметка беше приел указа, според които шотландците се считаха за чужденци в пределите на Кралството. В изпълнение на указа британски крайцери бяха започнали да патрулират по крайбрежието, „за да хванат шотландските кораби, търгуващи с враговете на Нейно Величество“. Като връх на всичко възникна един инцидент, който нямаше отношение към указа, но доливаше масло в огъня: задържането и конфискуването на шотландски кораб, акостирал в Темза от британската Източноиндийска компания, според която той беше превишил правата си, наемайки английски моряци в английско пристанище. Възмутена, в отговор Шотландия плени спрелия в Лийт кораб „Уорчестър“, принадлежащ на Източноиндийската компания. Капитанът и екипажът му бяха набързо обвинени в пиратство, грабежи и убийства, всяко едно от които се наказваше с обесване. В момента в Единбург се гледаше делото на въпросните британски моряци. На север и на юг от границата по улиците се събираха ядосани тълпи.
	Нивото на омразата и в Шотландия, и в Англия беше достигнало застрашителни размери, заплашвайки да избухне всеки момент… А това можеше да има неприятни последствия за бягството им. Най-после двамата достигнаха Маргат Коув, стъпиха на скалистия, покрит с трева бряг, когато луната беше започнала да избледнява. Те огледаха малкото закътано заливче, където трябваше да ги чака корабът на Роби, но видяха само сивото зимно море.
	Нямаше никакъв кораб. Само вълни и няколко безразсъдни птици. И празнота.
	Джони изруга — дълъг, буен поток от хули. Елизабет избухна в сълзи и докато хълцаше, се проклинаше за това, че е толкова податлива на емоциите си. Изминалата нощ беше изключително напрегната, всяка миля бе истински кошмар, изпълнен с тревога, с ужас при най-лекия внезапен шум. И сега, когато най-после бяха достигнали целта си, сега, когато трябваше да бъдат спасени, надеждата за свобода се изпари.
	Като побутна арабския си жребец по-близо до коня на Елизабет, Джони протегна ръка и избърса сълзите й с опакото на ръкавицата си.
	— Сигурно са излезли британски патрули. Трябва само да почакаме. Не плачи. Роби ще дойде.
	— Ами ако са го пленили?
	Той се загледа за миг към морето и поклати глава.
	— Ще се захванат с него по-късно… след като първо признаят мен за виновен. Тъй като засега той е моят наследник, те ще искат да хванат и него, но… — спря за миг Джони, давайки си сметка колко несправедливи бяха понякога законите — дори ако ме признаят за виновен, без аз самият да присъствам на делото, Манроу би го предупредил.
	— Боже мой — прошепна тя потресена. Това означаваше, че щяха да го преследват до смърт, където и да се намираше. Но бузите й отново потекоха сълзи.
	— Съжалявам — извини се Елизабет, осъзнала, че сега Джони щеше да се нуждае от още повече сила и решителност, а не от ридаеща жена. — Нищо друго не правя освен да плача. Никога преди не съм плакала… Наистина — добави тя хълцайки, като се опитваше да сдържи сълзите си.
	— Господи, та ти имаш достатъчно причини за това, скъпа моя — отвърна той, поставяйки ръка на рамото й. — Аз самият едва не се разплаках, когато не открих проклетия кораб на уговореното място. Слушай — продължи спокойно той, без да издава с нищо, че самият той се чувстваше съсипан, — на юг от Сейнт Абе има една странноприемница, встрани от главния път, сравнително изолирана. Дотам има само няколко мили. — Гласът му омекна. — Уморена ли си от язденето? Искаш ли да те взема при себе си?
	Тя поклати глава и му се усмихна, облизвайки една сълза, търкулнала се до ъгълчето на устата й.
	— Добре ли готвят там?
	Той се разсмя, постоянният й апетит го смайваше и развеселяваше.
	— По-добре от теб и мен.
	— Това е страхотен стимул — отвърна с изкуствена усмивка Елизабет, без да е сигурна, че ще успее да я задържи още дълго на лицето си. Тя изправи гръбнак, хвана по-добре юздата и отсече: — Води ни.
	След един час, прели дневната светлина да замести напълно сумрака, Елизабет вече се беше сгушила в мекото пухено легло в най-хубавата стая на странноприемницата на Тренкър, готова да погълне третото си поред варено яйце, изпълнена с много по-голямо удоволствие, отколкото бе нормално да чувства, като се имаше предвид опасността, на която бяха изложени. Джони седеше до прозореца все още облечен, погледът му се рееше към морето. Хванал бе оловна халба бира в ръка, а остатъците от закуската му се търкаляха на масата край него. През изминалите два часа беше забелязал два британски кораба, патрулиращи по крайбрежието, което му говореше, че нещо не е наред. Всичко това напомняше начало на блокада. А след пристигането им собственикът на странноприемницата възбудено им беше разказал за последните събития, за указа за чужденците, за пленяването на „Анъндейл“ и за последствията от всичко това.
	— Навсякъде са плъзнали войници, дявол да ги вземе. Дойдоха от Харботъл миналата седмица. И не си плащат винаги, копелетата с копелета. Като че ли вече не сме достатъчно изсмукани от проклетите англичани.
	— Някой разпитвал ли те е? — попита Джони, докато чакаха в малкия вестибюл слугинята да приготви стаята им.
	— Като че ли търсят някаква важна особа и жена му. Той бил тъмнокос като вас — бе отвърнал стопанинът, поглеждайки го с усмивка. — А госпожата му била със светли коси, така казаха.
	Яркосините му очи премигнаха, когато ги насочи към седналата наблизо Елизабет.
	— Ние обаче, дори и да видим благородни хора с вид, съответстващ на описанието — беше продължил с хитра усмивка стопанинът, — а и който и да е шотландец, не вярвам да го каже на проклетите червенодрешковци. (Така наричаха английските войници заради червената им униформа.)
	Джони се усмихна и за първи път от часове насам почувства облекчение.
	— По-добре ще е конете ни да бъдат настанени някъде другаде, не в конюшнята на странноприемницата — каза многозначително той.
	Така, както стоеше все още с ботушите и наметалото си, той наистина представляваше величествена, будеща страхопочитание гледка — целият в черно, от главата до прекрасно изработените му ботуши.
	— За тях е по-добре да са на по-спокойно…
	— Старият Джордж Фулис има достатъчно място — кимна съдържателят с глава по посока на фермата, намираща се от другата страна на пътя. — Не е на самия път, изолирано е.
	— Съвсем подходящо — отвърна Джони и постави добре напълнена кожена кесия на масата.
	И сега, когато Елизабет беше удобно настанена, а конете — скрити, той размишляваше върху нелеката задача как да осъществи връзка с Роби. А може би щеше да е по-добре да наеме друг кораб, който да ги откара в Холандия?
	По-добре беше да не се застояват много в странноприемницата в Абе, защото колкото по-дълго останеха на едно място, толкова по-забележимо щеше да стане присъствието им. И ако собственикът й беше истински лоялен шотландец, някой от работниците му може би беше достатъчно беден, за да не устои пред английските гвинеи. След като беше виждал не един от представителите в шотландския парламент да продават гласа си за доста умерени суми, той не хранеше никакви илюзии относно някоя бедна камериерка или изгладнял коняр.
	Джони обаче запази тревогите само за себе си, защото Елизабет се нуждаеше поне от някакво подобие на спокойствие след напрежението от бягството, пък и нямаше да рискува да се покаже навън, преди да се е стъмнило. Въздъхна едва чуто, плъзна се по-надолу в дървения фотьойл, подпря халбата на гърдите си и затвори очи.
	— Няма ли да легнеш в леглото? — попита Елизабет, зеленият й поглед се разхождаше по полуизлегналото се тяло на мъжа й. Така и се искаше да го утеши — той изглеждаше толкова изтощен.
	— Ей сега — отвърна младият мъж и повдигна глава, за да и се усмихне. — Мислиш ли, че ще можеш да заспиш? — пошегува се той.
	— В продължение на цяла седмица без прекъсване. — Болеше я всяко мускулче от тялото.
	Той вдигна халбата, изпи останалата бира, остави съда върху масата, изправи се и простена, опънал ръце високо над главата. След това отиде до вратата, за да провери дали е заключена, увери се, че прозорците са добре затворени, разположи пистолетите на един стол до леглото, откачи камата заедно с калъфа от колана си и я закачи на колоната до леглото над главата си.
	— Нищо дотук не предразполага към спокоен сън — рече със слаба усмивка Елизабет, а Джони седна на леглото и започна да събува единия си ботуш.
	Той погледна през рамо и повдигна вежди.
	— Аз пък мисля, че заредените пищови действат дяволски успокояващо.
	Ботушът му падна на пода, последван скоро и от другия, и миг по-късно младият мъж се хвърли върху възглавницата с дяволска въздишка.
	— Дори и якето си ли няма да махнеш?
	Той се усмихна.
	— Днес не. В Холандия обаче няма да се налага да ми задаваш подобен въпрос.
	— Къде мислиш, че може да бъде Роби?
	Лицето му прие замислено изражение.
	— По-далеч от пътя на проклетата британска флота, както личи по всичко. Никога не съм виждал толкова плътен кордон — два кораба за по-малко от час. Практически те плуват, без да се губят от поглед едни други. Роби ще трябва да дойде през нощта, а може да се срещнем и на брега, което означава, че ще трябва да си уговорим време и място за среща.
	— Как?
	Струваше й се невъзможно, при положение че не знаеха в коя точка на безкрайния океан се намира Роби.
	Джони притвори очи, възглавницата беше толкова мека, а леглото — благословено удобно.
	— Ще му изпратя съобщение, затова тази нощ ще отида в Беруик.
	Той вече заспиваше, дишането му се забавяше, гласът му започваше да чезне.
	— Събуди ме… ако се нуждаеш от нещо…
	Заспа мигновено, отпускайки се напълно — нещо обичайно за него. Това й напомни за друго легло и други дни, за по-щастливите времена, когато той заспиваше по абсолютно същия начин, сякаш нямаше никакви грижи и тревоги. И странно, сега, след като бяха пристигнали на крайбрежието, тя вече не се страхуваше толкова, най-тежката част от пътуването бе останала зад гърба им, безкрайният океан навън беше пътят им към свободата. Чувстваше се невероятно добре в тази огряна от слънцето, топла и уютна стая. Тя гледаше мъжа, когото обичаше, без да може да откъсне очи от него, той й се струваше още по-красив в съня си. Съвършените черти на лицето му бяха напълно класически, патрициански, напомнящи изображението на рицарите, мирно заспали в саркофазите си в катедралите.
	Дългите му копринени коси се бяха пръснали в безпорядък по раменете, меките им вълни ограждаха лицето му, а едни черен кичур се бе разположил на челото му. Дебелите вежди хармонираха прекрасно с хлътналите му очи с дълги и гъсти като на дете мигли. Носът му беше прав с безупречно оформени ноздри, а устните ясно обясняваха защо жените не можеха да му устоят. Той имаше чувствена уста, леките грациозни извивки на горната устна се допълваха от пълнотата на страстната му долна устна. Красивата му уста бе обградена от няколкодневната брада, доказателство, че последните дни съвсем не бяха от леките.
	Дори в съня си Джони не губеше от достойнството си; ръцете му бяха прибрани до тялото, дългите му крака бяха почти прилепени един към друг, въпреки че карираните му черно-бели плетени чорапи не се връзваха особено с представата за величественост. Думата „величественост“ обаче от своя страна беше в хармония с внушителната сила на здравото му тяло. Облечен скромно, в черно кожено яке и панталон, той впечатляваше с невероятната си мощ.
	Тя се повдигна и го целуна леко по бузата. Той помръдна в съня си, привлече я по-близо до себе си, така че главата й да се облегне на рамото му.
	„Привичен жест — помисли си Елизабет, — типичен за мъж, имаш успех сред жените.“
	— Аз съм — прошепна тя, а в думите й, макар и тихо произнесени, се долавяше независимият й дух.
	— Знам… — отвърна в просъница той, потупвайки я по рамото. — Приятно ми е да те докосвам…


	Събудиха се много по-късно от удари по вратата. Само след миг Джони вече бе скочил и насочил и двата пистолета към входа.
	— Кой е?
	Бърз поглед към прозореца, за да добие представа за часа.
	— Искахте да ви събудя в пет часа.
	Дълбоката въздишка на облекчение, изтръгнала се от гърдите на Джони, показа, че е разпознал гласа на собственика.
	— Благодаря ви! — извика в отговор той. — След половин час искаме да вечеряме в стаята си.
	Младият мъж обърна глава към Елизабет и вдигна въпросително вежди. Тя кимна, правейки движения с ръце, сякаш се мие.
	— Тук има вода — прошепна той и посочи с глава към западната стена.
	— Баня — поясни тя, събрала длани в безмълвна молба.
	— Ще ни трябва също и вана, за да се изкъпем! — извика Джони.
	Едва след като стопанинът отвърна „Да, милорд“ и думите му бяха последвани от звука на отдалечаващи се стъпки, той остави пистолетите обратно на стола и се отпусна в леглото.
	— Пипни сърцето ми. Събуди ме насред сън. Боже мой — възкликна той и постави ръце зад главата си, — това не подейства особено успокоително.
	Елизабет постави ръка върху кожата на якето точно над сърцето му и усети лудия ритъм.
	— Трябва ни куче-пазач — каза с усмивка тя.
	— Трябва ни дяволският кораб.
	— Може би тази нощ ще откриеш къде се намира Роби.
	— Дано.
	— Възможно ли е… да е пленен? — Думите едва не заседнаха в гърлото й.
	— Не знам — отвърна й с въздишка той. — Навън гъмжи от патрулиращи войски и кораби. Как така се случи бягството ни да съвпадне с приемането на указа за чужденците!
	— Можем ли да останем тук, докато го открием?
	Малката странноприемница й действаше кой знае защо много успокояващо.
	— Никъде не можем да се задържаме дълго. Иначе всички ще разберат, че не сме просто пътници, минаващи оттук, щом се задържаме с дни на пет мили от главния път.
	— Няма ли да е по-добре да отидем в Беруик? Мястото е по-голямо и няма да събуждаме толкова подозрения.
	Джони поклати тъмнокосата си глава в знак на несъгласие.
	— Там има двама англичани — измърмори той. — Утре сутринта ще знам повече.
	Тя смръщи недоволно вежди.
	— Мразя да чакам така… без да знам къде си, какво правиш…
	— Не мога да те взема с мен в Беруик.
	Гласът му, макар и тих, звучеше безпрекословно.
	— Знам, знам… — Младата жена въздъхна.
	— Не мога да яздя, не мога да бягам, дори едва се движа. Това е толкова ненавременно, толкова допълнително утежнява положението ни…
	— Тихо, тихо — рече успокоително Джони, като погали нежно бузата й. — Само още няколко дни, скъпа — прошепна той.
	— Наистина ли? — Тя беше трогателна в нуждата си от надежда. Нямаха друг избор, той го знаеше. Не можеха да си позволят да чакат, когато около тях гъмжеше от войска.
	— Наистина — отвърна той.


	Първо донесоха водата за банята и двете вани, които разположиха край огъня. След това ги напълниха с топла вода, от която се вдигаше пара. След като слугините излязоха, Елизабет с благодарност се отпусна във ваната. Облегна се назад на облегалката за главата и въздъхна доволно.
	— Така горе-долу трябва да изглежда раят, или поне сега представата ми за него е такава, след толкова дни, прекарани по пътищата. Събуди ме — каза тя, притворила очи, — когато водата се изстуди.
	— Стой, колкото искаш — отвърна Джони, докато събличаше дрехите си. — Те ще оставят още гореща вода пред вратата. Ще я внеса, когато ти потрябва.
	Скоро Елизабет се отдаде на блажена полудрямка, почувствала се божествено след трудните дни в планината. Джони също влезе във ваната си. Отпочинал и изпълнен с енергия, той обмисляше как да се срещне с Роби. Въпреки че ваните бяха големи, те все пак не бяха достатъчно удобни за човек с неговия ръст, затова не след дълго той изскочи от водата, отиде до вратата и донесе медните ведра, покрити с капаци.
	Използва водата от едното ведро, за да се изплакне. Застана прав във ваната и изля съдържанието му върху главата си. По стройното му силно тяло започнаха да се стичат поточета. След като се изсуши с голяма памучна кърпа, младият мъж се отпусна върху един стол. Изпълнен с увереност, че Роби ще се появи скоро, той твърдо бе решил тази нощ да открие начин да му изпрати съобщение. Протегнал дългите си крака, Джони се наслаждаваше на краткия си отдих, без да може да откъсне очи от съблазнителния вид на жена си. Отметнала назад глава върху облегалката на ваната, извивката на шията й привличаше като с магнит погледа му — бяла, елегантна, потънала в падината между ключиците й. Едва подавайки се над водата проблясваха пълните полукълба на гърдите й и се белееха в постепенно сгъстяващия се полумрак. Лекото й дишане образуваше едва видими гънки по водната повърхност, по която се носеха мокрите й руси кичури.
	Той се почувства странно успокоен, въпреки че патрулни отряди претърсваха местността заради тях, отплаването им бе отложено неизвестно за кога. Беше достатъчно да е с нея и външният свят сякаш преставаше да съществува.
	След малко Джони стана, за да запали свещите, тъй в стаята вече нищо не се виждаше. В това време пристигна и вечерята им. Той омота кърпата около си, отвори вратата и взе подносите от момичетата. Не искаше да влизат в стаята, за да не притесняват Елизабет. Без да забелязва възхитените им погледи, закачливия им смях, той преброди на три пъти помещението, за да пренесе таблите, благодари им и затвори вратата.
	Приглушените смехове бяха нарушили блажената дрямка на Елизабет.
	— Навсякъде имаш обожателки — каза тя, обхождайки с поглед високото му мускулесто тяло, след като камериерките си бяха тръгнали.
	Увитата около кръста му кърпа оставяше малко работа за въображението.
	— Не забелязах. Интересува ме само една обожателка — отвърна с мързелива усмивка той, — и това е мократа нимфа в спалнята ми. Искаш ли първо да се изкъпеш и после да хапнеш, или първо ще хапнеш и след това ще се изкъпеш? — попита Джони, като все още държеше последния поднос. — Или и двете?
	— И двете, струва ми се, защото водата е все още топла, а аз, както обикновено, съм гладна.
	— Ти ще се чувстваш добре в някой харем, скъпа. Източните красавици се развличат предимно с ядене и къпане. А тези дейности им осигуряват пълнотата, желана от господарите им.
	— А ти откъде знаеш това?
	Изражението му беше неразгадаемо.
	— Човек може да научи някои неща от арабската култура в резултат на търговските си отношения с Близкия изток.
	— Надявам се също така, че си започнал да цениш пълните жени, откакто не мога да видя пръстите на краката си.
	— Определено е така — отвърна любезно той. — Колкото по-пълна, толкова по-добре. Кажи ми сега, първо десерта си ли ще ядеш?
	След петте месеца брачен живот знаеше, че обикновено тя предпочиташе първо десерта.
	Започна да я храни като бебе, за да не вади тя ръката си от топлата вода. Първо изядоха плодовия си пай със сметана, после се захванаха с прекрасно прясно домашно сирене. По време на кратката почивка между отделните блюда, Джони изля още едно ведро с гореща вода, за да поддържа топлината във ваната. След това отиде до камината, за да добави дърва.
	Беше махнал кърпата, която беше сложил заради прислужниците и Елизабет го следваше с поглед. Свободно пуснатата по раменете му коса беше все още мокра, красивите мускули на ръцете и гърдите му трептяха, докато вдигаше и изливаше тежкото ведро във ваната. Без да се притеснява от голотата си, той се движеше с естествена грация — красив, строен, атлетичен.
	— Искам целувка — прошепна Елизабет. Великолепната гледка, която представляваше той, дразнеше сетивата й и я възбуждаше, тя не можеше да устои на явната му мъжественост.
	Той погледна през рамо към нея и й се усмихна.
	— Почти свърших.
	След като сложи още две лопати въглища в огъня. Джони се изправи и тръгна към нея. Подпря се с ръце от двете страни на ваната и се наведе да я целуне.
	Той обаче се спря мигновено, когато мократа й длан докосна мъжкото му достойнство.
	— Нека да не се захващаме с това — промълви тихо той миг по-късно, борейки се с огъня, лумнал изведнъж в него в отговор на действията й. — Минали са едва няколко дни от падането ти.
	Джони разтвори пръстите й, за да се освободи и застана така, че тя да не може да го стигне.
	— Чувствам се прекрасно. А и ти изглеждаш чудесно добави възхитено тя, без да откъсва поглед от втвърдената му мъжественост.
	Не можеше да забрани на тялото си да отвърне незабавно, но беше непоколебим в решението си, тъй като споменът за ужаса, който изживя при падането на Елизабет, беше още съвсем пресен в паметта му.
	— Изкъпи ме — прошепна тя.
	— Само при условие, че се държиш прилично.
	Гласът му беше дрезгав, пресипнал от усилията да се сдържа.
	— Ще се опитам.
	Видят й обаче напомняше немирна малка русалка. Строгият му поглед я прониза.
	— Наистина ще се опитам — обеща тя. Джони се чувстваше особено, неловко, разумът и тялото му бяха в пълно неразбирателство.
	— Както сама виждаш — рече тихо той, — желание никак не ми липсва…
	— Ела тук вътре при мен…
	— Или да дойда вътре в теб — отново въздъхна нещастно той. — Притеснявам се обаче за детето…
	— Но аз ни най-малко не се чувствам зле, усещам се отпочинала и стоплена… и влюбена, а ти изглеждаш…
	Очите й се спряха върху доказателството за неговата възбуда и той забеляза познатата нетърпеливост, която толкова го възбуждаше.
	— Не — отвърна, натъртвайки леко думите си. — Няма да направя това.
	Отказът му беше ясен, недвусмислен.
	— Разбирам — отвърна тя. — Ще бъда послушна.
	След като претършува багажа, за да намери сапуна, който беше приготвила мисис Райд, той се захвана първо с косата й, докато се образува гъста пяна и уханието на детелина изпълни стаята. Джони се стараеше да стои на известно разстояние, да не се навежда много близо до нея и да не среща погледа й. След това той изгреба пяната от ваната и изплакна косата й с чиста вода.
	— Чудесно е да си отново с чиста коса — рече със задоволство Елизабет, вдигна ръце и прокара пръсти през мокрите си кичури.
	Жестът й извади част от гърдите й над водата и те заплуваха по повърхността.
	— Не можеш да правиш това — каза задъхано Джони.
	— Да правя какво?
	Виждаше прикрития лукав призив в очите й и му беше нужно огромно самообладание, за да й устои в тази приятно затоплена стая, когато пътуването им беше почти приключило, а съпругата, която обожаваше, се държеше като куртизанка.
	— По-добре се измий сама — отвърна дрезгаво той и й подаде сапуна.
	Ръцете и се отпуснаха и потънаха под водата.
	— Много съм уморена…
	— В такъв случай процедурата ще бъде много бърза и кратка — заяви той и смръщи вежди.
	Започна да сапунисва гърдите й, докато наум изброяваше съзвездията над южното полукълбо в азбучен ред, но дори и така възбудата му не намаляваше. Фактът, че зърната на Елизабет се втвърдяваха в мига, в който ги докоснеше, не му помагаше ни най-малко.
	Той рязко я дръпна нагоре, за да се изправи и с това сложи край на къпането й. Усещаше, че няма да издържи още дълго. Набързо и с привидно безразличие я изплакна с чиста вода. Без да каже дума, я вдигна от ваната, обгърна с кърпа раменете й и се отдалечи от нея. Застана в най-далечния край на стаята, вперил поглед в мрака навън. Отпуснатите край тялото му ръце бяха свити в юмруци.
	След малко чу, че тя се приближава, но тъй като все още не беше възвърнал контрола върху тялото си, не се помръдна. Елизабет го докосна по бедрото, той потрепера леко, мобилизирайки всичките си сили, за да победи разяждащото го желание и насила насочи цялото си внимание навън.
	— Можем ли да се договорим нещо? — попита тихо тя.
	— Ако договарянето ни ще е така бурно и с всевъзможни последствия, както това, което ни събра — отвърна той — а гласът му беше рязък, — тогава не.
	— Много по-лесно е…
	— Нищо не е лесно точно сега.
	Тонът му беше остър. Никога досега не му се бе случвало да отбягва жена. Но той нямаше да се поддаде на изгарящото го желание и да рискува да навреди на бебето, каквото и да му кажеше тя.
	— Можем да не се любим.
	Джони се опита да асимилира думите й, претегляйки внимателно всяка една от тях, сякаш се опасяваше това да не е някакъв капан, след което бавно се обърна към нея.
	— Слушам те — отвърна предпазливо той.
	— Бих могла да сторя нещо за това — каза Елизабет в докосна втвърденото му любовно оръжие.
	— Както и аз — отвърна той и отмести ръката й.
	— Но на мен би ми доставило удоволствие.
	— Аз обаче не съм съгласен. Притеснявам се за теб.
	— Когато паднах край колибата, Джони, всичко беше по-различно Паднах наистина лошо, а дървата се изсипаха отгоре ми, и…
	Думите й преминаха в шепот. Тя си пое дълбоко въздух, докато се опитваше да се пребори с тръпнещото си тяло.
	— Беше по-различно отсега. Направо изгарям за теб, умирам от желание да ме докоснеш.
	Младият мъж се поколеба. Чувстваше се в състояние да устои, беше невероятно силен и упорит. Същевременно обаче искаше да й достави удоволствие.
	— И на мен не ми липсва желание. Разбираш това, нали?
	Тя кимна леко, едва забележимо.
	— Дали няма да мога… да ти помогна по друг начин — предложи тихо той.
	Усмивката й му напомни за неопитната жена, с която се беше любил през онази нощ в Голдихаус — несигурна, но страстна.
	— Ще бъда много благодарна.
	— А аз ще бъда много внимателен — предупреди я той, като гледаше да не се допира до нея и да не изпуска от контрол желанията си.
	— Знам — отвърна тя, застанала напълно неподвижно пред него, само пръстите на ръцете й леко потрепваха.
	Когато обаче Джони хвана ръката й, за да я поведе към леглото, той започна сериозно да се съмнява, че ще съумее да извърши това благородно дело. Стаята беше приятно топла, младите им тела — чисти и ухаещи на сапун, косите им — прохладно влажни, страстта им — като горяща факла.
	Джони започна съвсем предпазливо, не беше сигурен в себе си, в това, докъде би издържал, доколко би могъл да отвърне на нетърпението и страстта й. Седна до нея и леко прокара пръсти по зърната на гърдите й. Внезапно на едното връхче изби капка течност. Заинтригуван, той наведе глава, за да опита вкуса й.
	Елизабет потръпна от лекия контакт, който започна да преминава през цялото й тяло и се съсредоточи между краката й.
	В този момент се появиха още две безцветни капчици.
	Джони повдигна леко тежките й гърди и се загледа в капчиците, след което ги погълна с целувка. Младата жена простенваше при всяко движение на устните му.
	— Гледай — прошепна мъжът й и леко стисна гърдите й. — Имаш мляко…
	Когато очите й бавно се отвориха в отговор на очарования му глас, той й се усмихна, наведе глава и пое в устните си влажното зърно. Обзе я неописуем трепет, тялото й бе обхванато от истински пожар. Очите й отново се затвориха, ръцете обхванаха главата му.
	— Направи го пак… — прошепна тя.
	Джони се усмихна, без да изпуска зърното. Когато заговори, гласът му звучеше заглушено от гръдта й.
	— Това ли?
	— Ммм… — Въздишката й беше ниска, гърлена, пръстите и се бяха заплели в косите му, съзнанието и отлиташе.
	Само след няколко секунди Елизабет се възпламени под ласките му, желанието й стана непоносимо силно, тя се изви, опитвайки се да го изкуши. Нетърпението му да проникне в нея беше не по-малко от нейното.
	Вместо това той плъзна пръстите си в нея, внимателно, напредвайки бавно, твърдо решен да не се поддава на изкушението; галеше, масажираше, влудяваше я.
	Тя обаче желаеше него, а не тази алтернатива, колкото и възбуждаща да беше. Желанието я опустошаваше, тя се опитваше да го докосне, но той не й даваше възможност да се надигне от възглавниците, буташе назад ръцете й, призовавайки цялата си воля, за да й откаже:
	— Не, недей, или ще спра.
	Тя се отпусна назад с приглушен стон, а той започна да целува нежната кожа между бедрата й, езикът му започна да се движи нагоре.
	Елизабет се извиваше под умелото докосване на ръцете и устните му. Той я хапеше леко, вкусваше ухаещата й плът, езикът му усещаше спазмите, породени от действията му, чуваше скимтенето й.
	— Сега по-добре ли се чувстваш? — попита малко по-късно Джони, когато тя започна да се връща към действителността.
	— Мисля, че ще те задържа — измърка Елизабет с особената полуусмивка на задоволена жена. — Издържа успешно всички изпитания.
	— Благодаря ви, миледи — промърмори той, поглеждайки я многозначително. — Старая се.
	— И то със страхотни резултати — прошепна тя. — Не мога да се помръдна, много съм уморена.
	— Уморена от любов. Изтощена, разтърсена, капнала за сън от любов…
	Джони прокара мъчително бавно пръст по рамото й, надолу по извивката на гърдите и бременния й корем, за да го спре върху русите кичури между краката.
	— Винаги ще бъда на разположение — обеща той, — когато и да изпаднеш в подобно настроение.
	— И сега, както виждам, си готов да се отзовеш — отвърна с усмивка тя.
	Джони хвърли бърз поглед надолу.
	— Във ваканция сме до раждането на бебето.
	— Ти си наистина много състрадателен човек — прошепна Елизабет.
	Той повдигна изненадано вежди.
	— Може би съм такъв само към теб — каза нежно той, господарят на пограничните земи, прекарал по-голямата част от младия си живот с изваден меч, — и към нашето бебе…
	Тя разтвори ръце, за да го прегърне. Сълзите, които винаги бяха готови да изскочат, сега се стичаха по бузите й.
	— Обичам те, Джони Кари, толкова те обичам, че това ме кара да плача.
	Той я прегърна нежно, уви я добре с одеялата и я притисна към себе си, като й повтаряше колко много я обича на десетина различни езика. Опитите й да повтори думите му само ги разсмиваха. Тези чужди езици Джони беше усвоил в училище и по време на пътуванията си. Те продължаваха да се целуват, потънали в блаженството, което ги изпълваше.
	Приключиха с яденето си доста по-късно, когато най после се измъкнаха от удобното легло. Изпитваха невероятно удоволствие от простата храна и обстановката.
	И когато Джони тръгна малко преди осем часа, никой не спомена за несигурността на завръщането му. Той я прегърна и каза:
	— Ще се върна сутринта. Знаеш къде са парите.
	— Не споменавай това — промълви Елизабет, отказвайки да приеме вероятността той да не се върне при нея.
	— А сега — довиждане…
	Джони я целуна — топла, нежна целувка. След това отмести ръцете й, които го бяха прегърнали през кръста.
	— Отивай да спиш — прошепна той. — Така чакането няма да ти се струва толкова дълго. Заключи вратата след мен.


	Като избягваше да се движи по главния път, водещ към Беруик-он-Туид, той пристигна в околностите на града малко преди десет и се запъти право към кръчмата край морския бряг. На собственика Чарли Фокс семейство Кари от години продаваше френско вино и бренди и бащата на Джони, а сега и той самият, го смятаха за приятел.
	Облечен простичко, със синьо палто и тъмни панталони, без други видими оръжия освен меча си, младият мъж влезе в кръчмата през ниската врата и се настани на една пейка до стената, като оглеждаше опушената стая с нисък таван. Не беше изключено да открие британски войници, плъзнали масово от тази страна на границата, или някои от хората на Годфри, които беше доста трудно да бъдат различени. Слава Богу, не видя никакви войници. Напрежението в ръката му, стиснала до болка дръжката на пистолета в джоба на палтото, поотслабна. Когато няколко минути по-късно Мег, момичето, което сервираше, се приближи към него в поредната си обиколка около масите, той отгатна по уплашения и поглед, че вече го бяха търсили и тук.
	— Изненадана ли си да ме видиш? — попита с дяволита усмивка той.
	— Търсят те Джони, от Уик до Лондон — промълви страхливо тя, като се наведе до ухото му, да не би някой да чуе думите й. — Спасявай се в Холандия.
	— Това и се опитвам да направя. Чула ли си къде може да е Роби.
	— Да, момчето беше тук преди три дни и питаше за теб. Чакаше те, но крайцерите направиха невъзможно да се стои край брега. Говореха си нещо с Чарли. Ще кажа на стария, че го чакаш навън. А сега иди в някой по-тъмен ъгъл.
	Когато само минута по-късно Чарли Фокс излезе навън, Джони се приближи и го потупа по рамото.
	— Боже мой — възкликна стреснато здравият мъжага.
	Той се извърна, очите му се спряха на Джони и изражението им стана строго.
	— Връщай се веднага на тъмното си местенце, дявол да те вземе — каза предупредително той, побутвайки младия мъж зад ъгъла на сградата, към някаква малка алейка. — Преобърнаха с краката нагоре крепостта Харботъл, за да те търсят — изръмжа той. — Цената, която дават за главата ти, е достатъчно голяма, за да изкуши дори някой почтен човек.
	— Годфри няма търпение да си присвои именията ми.
	— Трябваше да го убиеш тогава, след като баща ти умря.
	— Младежко неблагоразумие — отвърна сдържано Джони, — което имам намерение да поправя някой ден, но сега първо трябва да се свържа с Роби или да наема кораб, който да ме откара до Холандия.
	— Правителствените чиновници са разговаряли с всички капитани от околността. Не бих се доверил на нито един от тях. Роби се движи по крайбрежието, по-далече от пътя на крайцерите, чака те. Не е могъл да пусне котва в залива при тази плътна обсада.
	— Когато се появи отново, кажи му, че ще го чакам всяка нощ във въпросния залив. Да дойде да ни вземе, когато може.
	— Добре. А сега си върви, защото навсякъде са плъзнали агенти и човек не винаги може да ги различи. А някой път ела да пийнем — добави с усмивка Чарли, поемайки ръката на Джони в своята. — При по-добри времена.
	— След като се отърва от Годфри — отвърна той. Имаше пълно доверие в този мъж, когото познаваше от детството си.
	— Да. Когато светът стане по-добро място, милорд.


>	ГЛАВА ДВАДЕСЕТ И ВТОРА

	Започнаха да се нижат безкрайни дни на очакване и нощи, прекарани на брега на Маргат Коув. Всяко следващо утро носеше ново разочарование. Те често сменяха странноприемниците, за да изглеждат като пътници и да не привличат вниманието, но при всяка следваща смяна опасността да бъдат разпознати ставаше все по-голяма. Живееха в страх, че някой ден, докато влизаха в поредното село край залива, някой би могъл да ги разпознае по описанието им, разпространено по цялото крайбрежие. Сумата, давана за главата на Джони, беше достатъчно основание за предателство.
	Няколко дни по-късно странноприемницата, в която отседнаха, се намираше толкова близо до Маргат Коув, че Джони предложи на Елизабет да остане в стаята, докато той чакаше на брега. Ако Роби се появеше, щяха да му трябват само няколко минути, за да се върне и да я отведе. Ако корабът не дойдеше, това щеше да и спести още една нощ, прекарана навън в големия студ.
	— Предпочитам да бъда с теб — отвърна тя; мисълта да остане сама я плашеше повече.
	Напоследък я преследваха кошмари, в които й отнемаха Джони. Забавянето на очакваното спасение започваше да се отразява зле на нервите й.
	— Всяка вечер губиш от съня си — каза загрижено той. Здравето й беше застрашено. — Като останеш тук ще бъдеш на топло и ще можеш да си починеш. Може да минат още няколко дни, преди Роби да успее да се промъкне през блокадата.
	Добре разбираше разумността на предложението му и се опитваше да се пребори с чувствата си. Не беше привично за нея да се влияе от сънищата и предчувствията си, затова макар и неохотно, се съгласи.
	— Ще те чакам тук. Но — добави тя и внезапно се усмихна, ще спя с пелерината си.
	Когато обаче Джони започна да се приготвя за излизане, тя разбра, че й е невъзможно да се раздели с него. Напрежението от последните две седмици правеше неосъществимо решението й да бъде смела и Елизабет се разплака.
	Нещастният й вид късаше сърцето му, но Джони беше решил на всяка цена да запази здравето и енергията й.
	— Остани в стаята само тази нощ, любов моя — прошепна той, взел я в обятията си, — и ако Роби не се появи утре вечерта, ще бъдем отново заедно навън. Разбрахме ли се?
	Това щеше да й позволи поне една нощ да си отдъхне от смразяващия студ и ледения океански вятър.
	— Не искам да се държа така — изхълца тя и вдигна обляното си в сълзи лице към него. — Да бъда толкова ревлива и силно привързана…
	Тя си пое въздух и се опита да се усмихне. Устните и се изкривиха от усилието.
	— А сега тръгвай, пък аз ще те чакам край огъня.
	Целунаха се нежно и с любов, тук, в тази бедна стая, толкова далеч от Голдихаус, от изпълнения им с привилегии живот. Те продължаваха да стоят така, топлейки се един друг в прегръдките си. Ръцете им се притискаха силно до телата, не можеха да намерят сили да се разделят, отлагайки за колкото е възможно по-дълго тръгването му.
	— Трябва да вървя… — прошепна най-после Джони Когато стигна до вратата, той се обърна, за да й изпрати въздушна целувка.
	— И още една за бебето — рече той и духна с устни още една целувка през слабо осветената стая.
	За миг се поколеба с ръка върху дръжката на врата та, сякаш искаше да каже още нещо, но вместо това се усмихна и излезе.
	Елизабет запристъпва напред-назад из стаята, като се бореше с желанието си да го последва, развълнувана, неспокойна от неизвестността на поредната нощ, през която трябваше да чака. Не беше сигурна дали ще може да издържи сама тук, обхваната от страховете, които нямаше с кого да сподели. Приближи се до прозореца, изтри влагата по стъклото и се взря през него, неспособна да различи каквото и да е навън. Тази вечер нямаше луна, вятърът бе докарал тежки облаци откъм океана, а заедно с тях и времето се развали. Тя потръпна. Пръстите й, допрени до стъклото, бяха замръзнали; Джони беше абсолютно прав и тя се радваше, че не бе излязла навън. Всеки момент щеше да завали сняг, от време на време отделни снежинки кацаха по прозореца, сякаш да предупредят за приближаващата буря.
	Елизабет се приближи до камината и седна на един дървен стол, свила ръце в скута си, потропвайки с крака. След малко обаче, все така неспокойна, тя се върна до прозореца, като че ли можеше да види нещо в непрогледната тъмнина. Сякаш искаше да върне Джони. За известно време се опита да чете, но светлината на мигащите лоени свещи беше доста слаба, затова тя се отказа с раздразнение и от книгите. Така нощта продължи да се точи бавно, младата жена неспокойно обикаляше из стаята, краката и гърбът я боляха, след като бе прекарала часове права, а бебето риташе настойчиво в отговор на притесненията й.
	Когато внезапно почукване на вратата наруши тишината, тя замръзна на място.
	Беше прекалено късно, за да ги търси някой. А Джони нямаше да чука, помисли си тя, докато усещаше как страхът бавно парализира гръбнака й. Той щеше да й се обади, за да не я изплаши. Смразена и трепереща от ужас, тя не помръдваше и от цялото си сърце желаеше това да е някаква банална грешка — някой от гостите на хана да се е объркал например. Въпреки че в тази малка странноприемница, в която на етаж имаше по три стаи, беше почти невъзможно да стане подобна грешка.
	Елизабет се ослушваше, застанала като вкаменена в дата на стаята. Изминаха няколко секунди, после е няколко. Пълна тишина. Тя започна да се поуспокоява.
	Внезапно привидното спокойствие се наруши от трясък и удари с метал по вратата, която се разтресе цялата. В гърлото й се надигна вик, който тя незабавно заглуши, подтиквана несъзнателно от чувството си за самосъхранение. Хвърли се към леглото и грабна оставената отгоре пелерина. Може би нападателите не знаеха, че е вътре, все още имаше шанс да избяга през прозореца, ако вратата издържи. Тя хвърли припряно поглед към нея и забеляза хвърчащите от рамката трески.
	Дано издържи още няколко минути, мислеше отчаяно тя. Тъй като не беше нужно да се прикриват, мъжете отвън започнаха да изказват гласно недоволството си от здравината на старото дърво. За миг й се стори че чува познат глас, но в следващата минута той беше заглушен от истински порой от ругатни. Нападателите се впуснаха в спорове как най-лесно да влязат. На фона на крясъците, трясъка и блъскането Елизабет се бореше с дръжката на малкия прозорец, а ръждясалият механизъм упорито отказваше да се подчини на силата й. Сърцето й биеше лудо, тя напъна отново ръчката и на пода падна малко парченце ръжда. В очите й бликнаха сълзи на безсилие и тя отново, отчаяно и ядосано, дръпна резето. Корозиралият метал изскърца. Напрегна сили и го натисна с цялата си тежест. Ръчката се отмести. Като подивяла блъсна с цяла ръка металната рамка и прозорецът като че ли с нежелание се отмести няколко сантиметра навън. Стисна зъби от болката, пронизала ръката й, и отново удари силно прозореца… после отново, докато той се отвори достатъчно, за да мине през него.
	Точно когато се опитваше тромаво да се качи на един стол, възнамерявайки да се хвърли през прозореца (тъй като предпочиташе неизвестността, макар и изпълнена с опасности, пред грубите си нападатели), някой я задърпа. Стаята не беше по-дълга от четири-пет метра и преди да успее да прекара през отвора на прозореца наедрялото си тяло, чийто обем допълнително се увеличаваше от широките й поли и пелерина, някаква здрава ръка я издърпа назад. Тя опита да се освободи, но войникът я тласна обратно на стола, който й служеше за стълба, задържа я в седнало положение, опирайки лакът в гърлото й, а с другата си ръка затвори прозореца.
	Стаичката се изпълни с войници. Елизабет имаше чувството, че всеки момент ще загуби съзнание, след изтощителното физическо усилие, и се опитваше да се съсредоточи върху дишането си, за да не припадне. Погълната от опитите да се пребори със силното замайване, тя не усети как разговорите постепенно затихнаха и спалнята се възцари пълна тишина. Тя вдигна глава, изненадана от мълчанието, и видя как тълпата мъже бавно се раздели на две. Пред разбитата врата стоеше баща й.
	— Къде е той? — попита Годфри, гласът му беше бездушен и груб, очите — като парчета лед.
	— Не знам — отвърна тя толкова тихо, че думите й чуха само благодарение на пълната тишина. Веднага след това обаче Елизабет изправи гръб, пое дълбоко въздух, за да придаде по-голяма сила на гласа си и вдигна брадичка.
	— А дори и да знаех, нямаше да ти кажа — продължи тя, страхът й от черната неизвестност се бе изпарил при вида на познатия й съперник. После допълни: — Замина преди три дни. — Погледът й беше толкова леден, колкото и неговият.
	— Интересно — отсече баща й. — Съдържателят на странноприемницата ни каза друго.
	Погледна към хората си и нареди с величествен жест:
	— Претърсете стаята за оръжие и след това ме чакайте долу.
	— Може би не си платил на съдържателя достатъчно, за да ти каже истината — отвърна подигравателно Елизабет. — Ти ще го разбереш по-добре от всеки друг, предполагам.
	Изражението й беше не по-малко величествено от неговото.
	— Значи той те е изоставил в това положение.
	Очите му се спряха на издутия й корем.
	— Това му е навик, доколкото знам.
	— И ти обитаваш този бордей заради…?
	Стаята вече се бе изпразнила, така че сега той можеше да види колко малка и бедно обзаведена е тя.
	— Заради това, което, надявах се, щеше да ми помогне да се отърва от теб. Ти предпочиташ по-изтънчена обстановка.
	— Явно те е накарал да го обикнеш, щом така разпалено го защитаваш. Ще трябва да се погрижим да те обучим добре, преди да се явиш пред съда. Много повече ни устройва една нелюбяща съпруга.
	— Искаш да кажеш, че присъдата още не е определена? — попита тя. — Мисля, че тази принципност не е характерна за теб. Сигурно политически разумният и проницателен Куинсбъри е настоял все пак да има някакво дело. Разбираш — добави тя, — че няма да ти пожелая да намериш Джони.
	— Навън ме чакат четири ескадрона. Не се нуждаем от твоите пожелания. Това ризата на Рейвънсби ли е, или си придобила нови навици?
	Погледът на Харолд Годфри се беше спрял върху вълнената риза на Джони, висяща на една от колоните на леглото.
	— Остави ми я, защото е дебела.
	— Каква кавалерска постъпка. Всъщност, предполагам, че ресурсите му наистина са намалели доста през последните дни. Освен това всички знаеха, че беше много щедър с любовниците си.
	— Той беше също така богат човек.
	— Да, хм… такива са капризите на съдбата.
	Леката усмивка на баща й бе наистина неприятна.
	— А сега, ако обичаш, ме извини за момент, защото трябва да подготвя посрещането на мъжа ти. В случай — наблегна леко на думите си той, — че милорд Кари е някъде наблизо.
	Той остави двама войници да я пазят и когато се върна малко по-късно, заповяда да закачат вратата обратно на пантите. След това придърпа един стол до малката камина, седна на него, протегна крака, кръстоса ги при глезените, давайки й да разбере, че възнамерява да остане.
	Не покани дъщеря си да седне до него край огъня, нито пък тя щеше да се съгласи, ако го беше направил. В настъпилата тишина в полумрачната стая Елизабет се напрягаше да измисли начин да предупреди мъжа си. Дали щеше да види войниците, или да разбере, че врата е била разбивана, въпреки че коридорът не бе осветен? А може би Роби беше дошъл и Джони нямаше да е сам? Дали да не застане до прозореца, това щеше я му направи впечатление. Лоените свещи догаряха и скоро единствената светлина щеше да идва от огъня, а я съвсем нямаше да е достатъчна да се види нещо през влажните стъкла на прозореца. Сякаш отгатнал мислите й, баща й рязко нареди:
	— Дръпни се от прозореца.
	Елизабет не се подчини.
	Без да отделя поглед от нея, той се намести спокойно в стола си.
	— Няма да можеш да го предупредиш, глупаво момиче — каза тихо Годфри, — защото той ще дойде за теб въпреки опасността, която го грози. Глупакът трябваше да те остави в Голдихаус и да бяга към морето. Можеше да се спаси. Но щом не те изостави тогава, няма да го направи и сега. Така че можеш да си стоиш там, щом искаш, или да извикаш, за да го предупредиш, като чуеш стъпките му, или да сториш каквото и е, с което мислиш, че ще го спасиш. Той обаче ще дойде заради теб. Ти си нашата примамка.
	— Вземи всичките ми пари — предложи внезапно тя, в гласа й се долавяше припряност. — Веднага ще ти подпиша всичко, ако го оставиш да си иде.
	След кратко колебание той отвърна:
	— Сега нямам нужда от парите ти. — Гласът му, за разлика от нейния, звучеше меко, почти приятелски. — Ще получа в дар някое и друго имение, щом приключи делото — добави тихо той.
	— А какво ще стане, ако той успее да се защити? — попита младата жена. — Какво ще стане, ако загубиш? Моите пари можеш да получиш сега… без да разчиташ на някакво дело, чийто резултат не е никак сигурен.
	Баща й хвърли бърз поглед.
	— Съдът вече е подбран. — Той се засмя; приятен звук за този, който не знаеше причината му.
	— Пази парите си за адвокати — допълни Годфри.
	Поне Джони ще бъде жив, помисли си тя и от това малко й олекна. Щяха да го оставят жив тази нощ, и утре, и по време на разглеждане на делото.
	Въпреки това предпочиташе той да избяга. И по-късно през нощта, когато Елизабет чу познатите стъпки в коридора, тя изпищя пронизително, с цялата сила, на която беше способна:
	— Бягай, Джони! Бягай! Бягай! Те са тук! Стъпките спряха за миг и след това продължиха… и секунди по-късно тя го видя през замрежените си от сълзи очи да отваря вратата и да влиза в стаята. Наметалото се уви около краката му, след като спря рязко. Високият му ръст изпъкваше още повече в ниската стаичка, тъмнокосата му глава почти се опираше в гредите на тавана.
	— Пусни я — рече той, изгаряйки с поглед Харолд Годфри, който се беше изправил и насочил пистолета си, но не към Джони, а към Елизабет. — Тя не ти трябва.
	— Разбира се, че ми трябва, поне временно, както добре знаеш. Тя е нужен свидетел за делото.
	— Тогава значи няма да я застреляш — отвърна Джони и направи крачка към него.
	— Няма да я убия.
	Младият мъж спря.
	— Разбираме се добре един друг. — Годфри се усмихна.
	— Не искам да я нараниш.
	— Това, което искаш, няма никакво значение за мен, Рейвънсби. Но ако не ми съдействаш, Елизабет може да пострада заради твърдоглавието ти. Да не говорим за детето ти, което, както личи, трябва скоро да се появи на бял свят.
	Внезапно тонът му се промени от привидно спокоен на нетърпящ възражение:
	— Сега, ако обичаш, предай оръжието си. Капитан! — извика той и само след секунди стаята гъмжеше от драгуни.
	Нямаха никаква възможност да си кажат нещо, защото Джони веднага бе заобиколен от войниците и завързан здраво. Той погледна към нея през главите на облечените в червено драгуни, които го дърпаха навън. Погледите им се срещнаха за кратко.
	— Не се отчайвай — каза той.
	Най-силното чувство, с което трябваше да се бори в момента обаче, по-силно дори от отчаянието й, беше задушаващият я гняв. Елизабет изгаряше от желание да убие баща си и ако имаше подръка някакво оръжие, щеше да го направи без колебание. За първи път в живота си разбра какво наричаха „убийствен гняв“.
	— Ще те убия заради това! — каза тя с треперещ от омраза глас.
	Баща й се задоволи да вдигне само за миг поглед от вещите на Джони, които преглеждаше.
	— Някак си не се чувствам притеснен.
	Оставиха в стаята един войник, за да я пази, докато останалите се приготвяха за пътуването към Единбург. Тя се обърна с гръб към него и започна да обмисля как да отмъсти на баща си. Знаеше, че може да разчита на помощта на Редмънд и хората му в Трий Кингс. Трябваше само да успее да им изпрати съобщение за случилото се, и то възможно най-бързо, защото времето й беше ограничено, а животът на Джони висеше на косъм. Трябваше да открие начин да се свърже и с Роби и Манроу. В Единбург със сигурност щеше да има много по-голяма възможност да влезе във връзка със семейство Кари или с някой от приятелите им. Така че тя изгаряше от нетърпение да потеглят.
	Когато няколко часа по-късно я изведоха от странноприемницата, Елизабет с изненада видя чакащата отпред карета. Пътуването с екипаж по тези времена все още беше голям лукс. Не по-малко я смая и фактът, че баща й стоеше до вратичката на каретата. По принцип той не беше от грижливите.
	— За колата можеш да благодариш на съпруга си — съобщи безизразно Годфри и посочи небрежно към конюшнята. В предаността си към теб — продължи подигравателно той, — милорд Кари настоя да плати за нея.
	Изненадана, Елизабет проследи с поглед ръката на баща си. Тонът му беше твърде неприятен и отблъскващ и това й послужи като сигнал, че нещо не е наред.
	Въпреки предчувствието си, тя бе толкова неподготвена за гледката, разкрила се пред очите й, че не можа да сдържи пронизителния си вик, който уплаши птици те чак до Маргат Коув.
	Съпругът й беше завързан в безсъзнание към едно колело от каруца за амуниции пред конюшнята. Огромното му тяло висеше безжизнено, поклащайки се като счупена кукла на въжетата, стегнали китките на ръцете му. Краката му се бяха провлачили в калния сняг, ботушите и панталоните му бяха изцапани с кръв.
	Беше гол до кръста, от насечения му гръб течеше кръв на тънки струйки и се процеждаше във вид на капки, оставящи яркочервени дири. Кръвта образуваше ужасяващи локви в снега.
	По целия му гръб висяха парчета обелена кожа, преплитаха се кървавочервени ивици. На места железата, с които го бяха мъчили, се врязваха толкова дълбоко, че сега там се белееха костите и хрущялите му. Части от сухожилията и изпъкналите му мускули се различаваха толкова ясно, сякаш това бе труп, на който току-що е направена дисекция.
	Главата му бе клюмнала в неудобно положение над лявото рамо, в косата му се бяха заплели парченца кожа. От ноздрите му се стичаха капки кръв, които се разливаха и образуваха малки червени кръгове по земята подобни на червени бисери, на течна смърт…
	— Не викаше, за да не те притеснява — каза спокойно баща й, докато наблюдаваше без ни най-малко вълнение как тя побледнява като платно; думите му се забиваха като нож в сърцето й. — Позволи ми да ти помогна да влезеш.
	Елизабет усети, че й прилошава, стомахът й се сви на топка от кошмарната гледка, ушите й забучаха. Пред очите й заиграха белезникави петна. Зашеметена от болката, която изпита, тя се разтрепери цялата, краката й се огънаха, съзнанието й я напусна и Елизабет се свлече бавно на земята.
	Харолд Годфри щракна с пръсти със същото безразличие, с което викаше екипажа си след излизане от театър.
	— Внесете я в каретата — нареди кратко той на двамата войници, дотичали незабавно. — Тръгваме веднага за Единбург. И срежете въжетата на затворника.


>	ГЛАВА ДВАДЕСЕТ И ТРЕТА

	Когато Елизабет дойде на себе си, видя че се намира на пода на каретата. Полежа още малко там, защото отново й прилоша, когато в съзнанието й изплува ужасната картина. Чувстваше се виновна за страданията, които Джони беше изтърпял, за да предпази нея и детето, обвиняваше баща си за жестокостта му. Усещаше, че е загубила надеждата и енергията си, волята и твърдостта си.
	Бягството им я беше изтощило физически и емоционално. Струваше й се, че способността на баща й да върши злини превъзхожда многократно поизчерпаните й съпротивителни сили. Чувстваше се ужасена и отчаяна за живота на мъжа си.
	Тя се клатушкаше но неравния път, който беше в още по-плачевно състояние през зимата. Мъката и самосъжалението я бяха обсебили, но малко по малко непобедимият й дух, който й беше помагал да оцелее в миналото, и възвърна куража, напомняйки й, че все пак нейната кожа все още беше цяла и невредима на гърба й. И че ако иска Джони да оживее и да си отмъсти — при тази мисъл кръвта й кипна, — трябва да се надигне от пода и да се захване с баща си.
	Вече започваше да се чувства по-добре, убедена, че баща й можеше да се разпорежда с живота им само временно. Освен това, мислеше си с нарастваща надежда Елизабет, все още разполагаше с по-голямата част от богатството си, пазено от Редмънд и хората му в имението. Въпреки намеренията на баща й да си присвои част от собствеността на съпруга й, тя беше забелязала колебанието му, когато в странноприемницата предложи богатството си срещу свободата на Джони.
	Тя се надигна от пода, седна на предната седалка, изтърси праха от наметалото си и прекара пръсти през косите си. След това събу единия си ботуш и с всичка сила започна да удря с тока му по тавана на каретата, точно под седалката на кочияша.
	Елизабет го чу да вика нервно баща й и зачака да види какво ще последва. Надеждата й непрекъснато растеше; знаеше, че има възможност да намали и облекчи мъките на Джони.
	Когато Годфри приближи коня си до каретата, тя дръпна прозореца.
	— Искам да ти направя едно предложение — каза Елизабет.
	Леденият вятър я прониза.
	— Няма да го пусна.
	— Моля само за лекар, не за свободата му. Ще ти платя добре за това благоволение. Ако влезеш, бихме могли да обсъдим въпроса.
	Струваше й се, че може да види цифрите, които се въртяха в главата му.
	— Възнамерявам да бъда щедра — добави тя. — Изключително щедра.
	Той я погледна, опитвайки се да прочете мислите й.
	— Ясно ти е, че Куинсбъри ще вземе повече, отколкото му се полага. И двамата го познаваме добре, съвсем не е сигурно каква част ще се падне за теб — напомни дъщерята. Дъхът й се извиваше нагоре във вид на пара. — Така че е по-добре да се застраховаш и с моите пари.
	Годфри замислено бе поставил широката си длан в ръкавица върху бедрото си. Когато заговори, гласът му звучеше неприятно лукаво.
	— Много добре. Слушам те — отвърна бързо той.
	Когато баща и слезе от коня си и се качи в каретата, младата жена се озова лице в лице с него. Ограниченото пространство като че ли засилваше още повече омразата й към него. Пред нея стоеше все същият внушителен мъж с леденото му презрение, срещу което се бе борила през целия си живот.
	— Ако някой лекар не се погрижи за Джони — каза тя, като правеше всичко възможно да говори с безразличие, защото знаеше, че позицията й ще отслабне значително, ако издаде истинските си чувства, — той може да не пристигне жив в Единбург. Ще ти бъде много по-трудно да осъдиш мъртвец. Ако той умре, аз няма да ти съдействам с показанията си пред съда. И въпреки че си подкупил съдията, заседателите и свидетелите, ако моите показания са противоположни на техните и като се има предвид близостта ми с обвиняемия, най-малко ще предизвикаш обществения гняв. Помниш, че Куинсбъри цяла година не посмя да се покаже в Шотландия. Освен това Джони Кари е много популярна фигура в Единбург. Доколкото знам, хората са се спирали да го поздравяват по улиците по време на сесиите на парламента. А миналото лято тълпата преби с камъни Бойл и подпали дома на Сийфилд, защото я бяха разгневили. Талбот едва успя да се спаси. Възможно е двамата с Куинсбъри да не доживеете до края на делото.
	Познаваше го толкова добре, че когато отвори уста да й отговори, Елизабет го прекъсна:
	— Бебето трябва да се роди след два месеца, не по-рано — заяви тя, увеличавайки с няколко седмици срока. — Така че не можеш да ме принудиш да дам фалшиви показания, като заплашваш живота на детето ми. А моите показания са най-важните. Ако Джони умре, а ти чакаш два месеца до раждането на бебето, междувременно Роби сигурно ще наследи титлите от мъртвия си брат, а и ще има предостатъчно време да потърси помощта на влиятелните си приятели и роднини. Единственото, което ще постигнете с Куинсбъри, ще бъде да обвините един мъртвец в изнасилване.
	— И предателство.
	— Така ли? Толкова ли си уверен в това? Дори и да е така, за предпочитане е мъжът ми да е жив. Неговият наследник, брат му, за ваше нещастие е абсолютно аполитичен. Бъди сигурен, че местната общественост няма да позволи да бъде лишен от наследството си невинен осемнайсетгодишен младеж, който няма никакви политически неприятели… — Тя се усмихна хладно: — Освен теб, разбира се.
	— Колко? — попита безсрамно баща й.
	Като се поздрави за точното попадение, Елизабет заяви:
	— Само за лекар. Сега се договаряме за лекаря, но трябва да дойде веднага. Ако се забавиш или започнеш да отлагаш, цената ще започне да пада. А ако съпругът ми умре, няма да получиш нищо. Ако обаче за него се погрижат добре, ще ти платя щедро. В злато. Оттук можеш да пратиш някой да отиде направо в Трий Кингс. С Редмънд сме се разбрали да съдейства на всеки, който му донесе съобщение от мен. Започвай.
	— Двайсет хиляди гвинеи.
	— Пет хиляди. До Единбург обаче има още доста време. Можеш да спечелиш повече.
	— Петнайсет.
	— Осем.
	— Дванайсет.
	— Дванайсет, ако лекарят пътува с нас до Единбург.
	— Уговорено. След десет минути ще бъдем в Северен Беруик.
	— Казах ли ти, че ако Джони умре, с теб ще се заеме Редмънд?
	— Редмънд няма да знае…
	— Човек с ранга на Рейвънсби не умира незабелязано, татко. Редмънд започва от пръстите на ръцете и краката… Казват, че било бавна и мъчителна смърт.
	Достави й огромно удоволствие да види как червендалестото лице на баща й побледнява.
	— Надявам се, че ще намериш някой по-добър лекар.


	Годфри поиска да изпратят съобщението до Редмънд, преди да свалят Джони от каруцата. Върху бюрото в кабинета на лекаря Елизабет написа няколко реда, с които молеше парите да бъдат предадени на пратеника. Баща й не сваляше бдителния си поглед от нея, следейки всяка дума, която пищеше. Тя подписа писмото с „Лейди Елизабет“. Според една тяхна отдавнашна уговорка, това щеше да означава, че има нужда от помощта му. Редмънд със сигурност вече беше разбрал за бягството им, тъй като няколко души от прислугата в Голдихаус бяха изпратени в Трий Кингс, но нямаше как да знае, че не са отплавали от Шотландия. Тъй като Редмънд трябваше да предаде парите на човек от свитата на баща й, така поне щеше да знае кой е неприятелят й.
	Слава Богу, Джони все още не беше дошъл в съзнание, когато лекарят започна да почиства ужасните му рани — една неприятна и бавна работа. Трябваше да тампонира наранената тъкан и да изреже мъртвата кожа. Джони охкаше, когато болката станеше непоносима. Въпреки че бе в безсъзнание, издаваше ниски, глухи стонове, наподобяващи животински звуци.
	Елизабет нямаше право да говори с него, но бе обхванала в дланта си свитата му в юмрук ръка и той отвърна несъзнателно на докосването й… Пръстите му се затвориха, тя пъхна ръката си в неговата и дланта му събра отново. Идеше й да се разплаче, това беше знак, че я е познал, но не смееше, тъй като положението й бе доста несигурно; тя зависеше напълно от волята на баща си, затова скри стиснатите им ръце под наметалото си и продължи да страда мълчаливо.
	Елизабет не се съгласи с лекаря, който искаше да пусне кръв на Джони. И без това той вече беше смъртно блед от загубата на кръв, дори лекарят бе принуден да се съгласи, че ако пускането на кръв се отразява благотворно на здравето, на Джони със сигурност нямаше да помогне. Внимателно поставиха лапи на зейналите рани и разкъсаната кожа, а с помощта на сено и дюшеци се опитаха да превърнат грубата каруца в сравнително удобно ложе. А когато лекарят каза: „Изпийте този наркотик, милорд“, Джони, изглежда, го чу, защото погълна цялото лекарство.
	Когато лауданумът поуспокои дишането и понамали болките му, Елизабет нареди да го пренесат върху приготвеното за него легло в откритата каруца.
	Студеното време беше спомогнало да спре кръвоизливът му и сега можеха да бъдат спокойни, че поне по време на десетчасовия път до Единбург раненият нямаше да вдигне температура. Срещу още шест хиляди гвинеи Елизабет си купи правото да пътува в каруцата до мъжа си, но при условие, че при тях ще има и човек от охраната. Не трябваше и да разговарят, освен за най-обикновени неща. Беше готова да се съгласи с всичко, само да бъде до него.
	Джони почти не помръдна през цялото дълго пътуване. Тя беше благодарна, че лауданумът го бе упоил и по този начин поне временно му спестяваше болките. Но след като пристигнаха в Единбург през нощта, незабавно бяха разделени.
	Нейният затвор съвсем не беше толкова мрачен като този, в който трябваше да отиде Джони — подземната тъмница на Единбургската кула. За Елизабет бе определен един изолиран и бедно обзаведен, но затова пък чист апартамент в една от сградите край Канънгейт, принадлежащи на Куинсбъри. Там трябваше да я държат в пълна изолация, докато станеше необходимо да свидетелства пред съда, съобщи й нейната надзирателка Кристиан Дънбар, племенница на Куинсбъри.
	Тъй като се третираше като углавен престъпник, обвинен в политическа измяна, Джони бе затворен на по-общоизвестно място, но неговата изолация от света съвсем не беше по-малка. Тъмницата се намираше дълбоко под земята, в основите на кулата, строго охранявана и недостъпна. Освен това никой не беше сигурен, че ще доживее до съдебния процес.
	Много късно същата нощ, веднага щом вестта за пристигането им достигна до Куинсбъри, Харолд Годфри беше повикан в дома му и там трябваше да изтърпи бурния гняв на херцога, защото заради личното си отмъщение срещу Джони Кари двамата можеха да изпуснат едни от най-хубавите имения в Шотландия.
	— В бъдеще — каза Куинсбъри, като с усилие сдържаше яда си, крачейки нервно из кабинета, — можеш да пребиваш когото си искаш от войниците си. Нито мене, нито някой друг го интересува колко от тях ще убиеш. Но, моля те, бъди по-сдържан със затворници от неговия ранг. Ако Рейвънсби умре, преди да бъде осъден, и аз загубя най-хубавите имения в Пограничната област, лично ще се погрижа скъпо да платиш за глупостта си. Разбрах също така, че дъщеря ти отказва да ни сътрудничи, ако лорд Кари умре, проклет идиот такъв! Нищо не е толкова важно за нас, както нейните свидетелски показания.
	Куинсбъри беше привърженик на ловките и хитри манипулации. Не обичаше явната жестокост и невъздържаност. Това само щеше да затрудни изпълнението на плана му; хората, които иначе биха предпочели да вземат подкупа си и спокойно да стоят на заден план, без да се намесват, биха се стреснали при такава явна бруталност.
	— Няма защо да изпадаш в истерия. Той ще живее — увери го граф Брусижън, сигурен в способността си да различава тънката нишка, зад която настъпваше смъртта. — Знам кога да спра да бия.
	— За теб самия е по-добре да си прав.
	— Слушай, Джеймс, той сега дори нямаше да бъде тук в тъмницата, ако не беше моето упорство — отвърна тихо Харолд Годфри от удобния си стол. Бледите му очи гледаха с леко пренебрежение към нервно крачещия напред-назад херцог Куинсбъри. — Не можеш да ми откажеш тези малки удоволствия.
	— Няма да бъдем толкова доволни, ако нашият подсъдим умре.
	Въпреки че съдията и заседателите бяха вече подкупени, Куинсбъри не искаше да има допълнителни неприятности, причинени от смъртта на обвиняемия. Предпочиташе да пипа на сигурно, за да не може никой в нищо да го обвини.
	— Не искам нещо да попречи на осъждането му. Не искам някой да каже, че ние сме го убили. Искам да получа собствеността му по напълно законен път, така че за в бъдеще да няма никаква опасност от оспорване на съдебното решение. Само библиотеката на Рейвънсби ще ни донесе цяло състояние.
	— Отстъпвам ти я без проблем. Аз съм хвърлил око на арабските му жребци.
	Куинсбъри трепна, той също желаеше първокласните му коне. Въпреки това се усмихна, за да не издаде намеренията си. Имаше достатъчно време да се погрижи за подходящо разпределяне на собствеността на Рейвънсби… удовлетворително за него самия.
	— Ще се наложи да отложим делото — заяви внезапно той, сякаш ставаше дума за напълно правомерно присвояване на имущество, — докато затворникът се оправи дотолкова, че да не предизвиква съчувствие. Извратените ти забавления ще ни струват поне едно двуседмично забавяне.
	— Ако ти доставя удоволствие да сипеш упреци — каза уморено граф Брусижън, — имаш благословията ми за това, но въпреки всичко ще повторя, Ваше благородие, че аз улових и докарах Рейвънсби. Не твоите планове или хитрото ти манипулиране на съдии и обеднели благородници, а моето неотстъпно преследване.
	След това се изправи, нямаше желание да засвидетелства повече учтивостта си след дългия ден, прекаран по пътищата.
	— Няма защо да ми благодариш сега, милорд — рече саркастично Годфри, докато правеше движение, загатващо поклон. — Благодарността ти може да приеме формата на земи в най-скоро време.
	И той се обърна и излезе с почти незабележима усмивка на уста.
	Куинсбъри остана навъсен, обиден и раздразнен от отложеното осъществяване на плановете му. Хора като Харолд Годфри бяха винаги нужни на царедворците, които не искаха да цапат ръцете си с кръвта на жертвите си. Това, което обединяваше двамата мъже, бе общият им интерес и ламтежът да си присвоят земите на Рейвънсби.


>	ГЛАВА ДВАДЕСЕТ И ЧЕТВЪРТА


	Кристиан Дънбар поздрави сдържано графиня Роксейн Форестър Килмарнък, когато графинята влезе в гостната й два дни по-късно през един сив следобед. Отпуснала се грациозно на минзухареножълтия диван, Роксейн възкликна:
	— Боже мой, Криси, да не би да помисли, че съм дошла да отвлека затворничката ти? За какво ли би ми потрябвала проклетата съпруга на Джони?
	— Откъде знаеш? — изстреля тъмнокосата дребна жена, разтворила от учудване обикновено превзето стиснатите си устни.
	Херцогът искаше местонахождението на Елизабет да се запази на всяка цена в тайна.
	— Скъпа, какъв глупав въпрос. Прислугата знае дори кой е вечерял снощи в спалнята на лейди Ники Мъри — излъга Роксейн.
	Оказало се бе, че откриването на затвора на Елизабет е по-трудно, отколкото беше очаквала.
	— Всъщност исках да дойда още вчера, но скъпата ми Джийни искаше да ми покаже колко е напреднала и трябваше да присъствам на урока й по танци с италианеца, а след това вече беше много късно да идвам. Така че кажи ми как изглежда тази жена?
	— Херцогът даде изрично нареждане — отвърна остро Кристиан — да не се говори за нея.
	Дъщеря на сестрата на Куинсбъри — аристократка, омъжена за неподходящ човек, завърнала се в семейното лоно след спасителната смърт на съпруга си — нехранимайко, Кристиан Дънбар зависеше напълно от благосклонността на вуйчо си, херцог Куинсбъри.
	— А, така ли… пък аз се надявах да поклюкарстваме за жената, която ми отне Джони. Мисля, че можеш да разбереш желанието ми за отмъщение. — Прекрасната графиня се усмихна. — Сега, когато вече не е във висините.
	Тя се облегна назад върху възглавниците, жълтият сатен беше превъзходен фон за яркочервените й коси и морскосинята рокля.
	— А аз се надявах да позлорадстваме над несполуките й — каза с театрална въздишка тя.
	— Просто не смея — отвърна племенницата на херцога, привлечена неудържимо от евентуалната пикантна сцена.
	— Разбирам — рече с леко снизхождение в гласа Роксейн. — Но нали знаеш какво чувства човек към съперницата си. Използва всяка възможност да я наскърби и нарани. Я ми кажи — продължи напевно тя, — докато наливаш от онова прекрасно бордо, любимото на вуйчо ти, какво мислиш за новороденото дете на Кейти Малкълм? Според мен то няма нищо общо с рода Малкълм.
	Следобедът се нижеше, наситен със злостни клюки, Роксейн полагаше усилия да се сети колкото може повече пикантни новини, запозната с ненаситния апетит на Криси да слуша за несполуките на другите. Подобно на високомерната си майка (според която младежкото й неблагоразумие беше за щастие поправено със смъртта на съпруга й) у Кристиан Дънбар от ранно детство бе изграждано убеждението за превъзходството на рода Дъглас. Невероятно горделива, тя все още не бе намерила подходящ мъж, отговарящ на високите семейни стандарти. Всъщност тя беше по-млад вариант на майка си — претенциозна, превзета, интересуваща се от външната страна на благоприличието и изпълнена с непоносимост към чуждото щастие.
	С напредването на следобеда надеждата на Роксейн, че бордото ще намали сдържаността на домакинята й във връзка с обсъждането на пленницата на вуйчо й, се оправда.
	— Лейди Кари е много красива — каза Кристиан Дънбар след третата чаша, придружавайки думите си с лека гримаса, като че тяхното произнасяне й причиняваше болка. — Дори сега, когато е бременна. И не е ни най-малко уплашена.
	Последното изречение произнесе с раздразнение.
	— Често ли разговаряш с нея?
	— Тя отказва да разговаря с мен.
	— Доста арогантно държание в нейното положение, изненадана съм.
	— Дори наруга баща си, когато я доведе тук. Струва ми се, че любовникът ти си е взел доста зла жена.
	— Може би го е интересувало богатството й — предложи Роксейн, свила презрително устни.
	— Струва ми се невероятно шейсет хиляди лири стерлинги да не впечатлят който и да е. — В горчивината в гласа й нямаше нищо изненадващо; точно фактът, че тя самата нямаше богатство, й беше попречил да съблазни някой представителен мъж.
	— Досега нито един мъж, освен Джони, не ме е изоставял — заключи едва чуто Роксейн.
	— Сега разбирам защо толкова се интересуваш от нея.
	— Има известна доза обида.
	Очите на Роксейн се присвиха, затъмнени от полупритворените й клепачи. В следващия момент обаче тя се усмихна леко и вдигна чашата си.
	— За всичките ни съперници, където и да са те… Като говорим за тях… чух, че младият граф Енглинтън се спрял на малката дъщеря на Калъндър. Какъв срам, след всичкото внимание, което ти засвидетелства миналия месец.
	— Тя има руси къдрици — рече с убийствен сарказъм Криси — и дядо, който й даде двайсет хиляди за зестра. Андрю нямаше защо да търси по-надалеч.
	Лицето й бе почервеняло при спомена за така грозно разбитите надежди.
	— Мъжете често харесват блондинките — отбеляза замислено Роксейн.
	— Абсолютно вярно. Косата на съпругата на твоя Джони Кари е лененоруса — отвърна разгорещено Кристиан, сякаш притежаването на такива коси вече беше лична обида за нея.
	— Къдриците й немирни като на дъщерята на Калъндър ли са? — попита насмешливо събеседницата й, забелязала все по-засилващата се червенина по бузите на домакинята си — резултат или от виното, или от недоволството й.
	— Нищо момичешко няма в гордата лейди Кари. Косите й падат на гладки блестящи вълни.
	— Не ги ли носи хванати нагоре?
	Кристиан я погледна над ръба на чашата си със замислен поглед.
	— Може ли да ти имам доверие?
	— И то голямо — отвърна Роксейн.
	— Искаш ли да я видиш?
	След цели два часа, прекарани в банални разговори с надеждата да я убеди да стори тъкмо това, гостенката се опитваше да не издаде вълнението си от чудесното предложение.
	— Само от любопитство — измърмори Роксейн, поклащайки чашата с вино между обсипаните си с пръстени ръце. — Би ми било интересно… да видя жената, която успя така да съблазни Джони, че той да ме изостави.
	— Нито дума за това пред никого.
	— Разбира се.
	Усмивката й беше снизходителна.
	— Ела тогава — каза Кристиан, докато се надигаше не много уверено от стола си; дребното й тяло беше доста по-засегнато от алкохола, отколкото високата чувствена фигура на гостенката й.
	Роксейн остави малката си покрита с мъниста чантичка на дивана и последва домакинята, която я поведе нагоре по тесните стълби.
	Когато влязоха в неохраняваната стая, заключвана само с ключа, висящ на колана на Кристиан. Елизабет вдигна глава от книгата си, учудена от промяната в дневния й режим. Беше много рано за вечерята й.
	— Доведох ти посетителка — обяви пазителката й. Елизабет веднага усети предизвикателните нотки в гласа й и подразбра на какво дължеше това неочаквано посещение, но когато привлекателната червенокоса жена зад Кристиан Дънбар предупредително сложи пръст устните си, тя веднага скочи от стола си, усетила че става нещо особено.
	— Е, как ти се струва съперницата ти? — попита Кристиан с насмешка.
	— Много руса — отвърна с усмивка Роксейн. — Тази година май сме обсадени от истинска напаст от руси коси.
	— Което е извънредно неприятно — рече със свити устни Кристиан. — Сега поне можеш да злорадстваш на воля.
	— Благодаря ти за разбирането, Криси — Роксейн потупа по ръката домакинята си.
	След това прекоси стаята и застана пред масичката, до която стоеше Елизабет, с гръб към идващата от прозореца светлина.
	— Трябваше да видя сама… как изглежда съпругата на Джони Кари.
	Говореше провлачено, с насмешка, но очите й гледаха приятелски.
	— Гледайте тогава — отвърна тихо Елизабет, включвайки се в играта на великолепната червенокоса жена. Нещо от безупречната й красота й се струваше познато, противоречията в държанието й я караха да бъде сдържана.
	— Той беше мой, знаеш ли? — каза в този момент облечената по последна мода непозната, а тонът й бе станал по-остър.
	„Роксейн — реши веднага Елизабет, — това трябва е тя.“
	Беше чула слугите да обсъждат връзката й с Джони време на първия си престой в Голдихаус. Хубавата червенокоса жена, красавицата на Единбург, която сега стоеше пред нея, напомняща на Савската кралица, изглеждаше точно така, както я беше описвала прислугата.
	— Съжалявам.
	Това беше признаване на факта, а не извинение.
	— Очевидно не обърнах навреме нужното внимание на хитрините ти — рече хладно посетителката, докато оглеждаше издутия корем на Елизабет.
	— Няма за какво да говорим. Но ако ти харесва, можеш да гледаш — отвърна спокойно Елизабет.
	— Казах ти, че е арогантна — подхвърли Кристиан, като се приближи. — Кажи й колко време бяхте любовници с Рейвънсби.
	— Нещо още по-добро от това, Криси, ще й покажа — заяви Роксейн, обръщайки се към домакинята. — В чантата си на дивана имам няколко любовни писма от Джони. Би ли ги донесла?
	Знаеше, че Криси Дънбар няма да устои на изкушението. Беше си останала все така любопитна и обичаща да си бърка носа в хорските работи още от времето, когато ходеха заедно на училище.
	— Ще трябва да те заключа с нея. — Дългът към вуйчо й оставаше все пак на първо място.
	— Разбира се — усмихна се Роксейн. — Обещавам, че няма да й сторя нищо лошо.
	Кристиан се изкикоти.
	— Може би и аз трябва да отида да видя малката Ани Калъндър и да й покажа любовните писма, които ми писа миналия месец Енглинтън.
	— Наистина би трябвало да го сториш. Това ще й послужи за урок, задето е такава устата и нахална. А сега тичай, защото изгарям от нетърпение.
	— Обещай, че няма да я удряш. — Очите й блеснаха предупредително.
	— Обещавам, скъпа.
	И Роксейн лекичко я побутна към вратата. Когато металният звук от изваждането на ключа от ключалката бе последван от отдалечаващи се стъпки, червенокосата жена се обърна към Елизабет и зашепна забързано:
	— Прости ми за хитрината, но само така можех да Кристиан да ме пусне да вляза при теб. Тя е една неприятна жена. Аз съм Роксейн Форестър, както може би си се досетила, и съм тук по поръчение на Манроу и Роби.
	— Как е Джони? — попита умолително Елизабет, всичките и мисли през последните дни бяха посветени на мъжа й.
	— Все още е жив.
	Очите й се напълниха със сълзи и тя внезапно седна, защото краката й бяха отказали да я държат.
	— Благодаря ти — прошепна Елизабет.
	Роксейн се приближи и леко докосна рамото й.
	— Казали са му къде се намираш и той отговорил.
	Тя пое набързо въздух. Начинът, по който адвокатът Джони й беше описал състоянието му, все още я шокираше.
	— Не си мисли, че съм безчувствена, и затова така набързо ти говоря за това — продължи тя миг по-късно, все така припряно и тихо. — Но имаме толкова малко време до завръщането на Кристиан. Дойдох, за да ти кажа, че Манроу и Роби планират бягството ти. Трябва да те освободят, преди да се заемат със спасяването Джони. В противен случай Куинсбъри и баща ти ще продължат да те използват, за да изнудват съпруга ти. След като вече знаем къде точно се намираш и при положение, че Криси не разкаже на вуйчо си за посещението ми, утре вечер ще дойдем за теб. Първо ще освободим теб и веднага след като излезеш от тази къща, ще се заемем с Джони.
	Внезапно Роксейн се запъти към масата при звука на отварящата се врата на долния етаж, приближи се до нея и се ослуша за миг.
	— Сега, каквото и да говоря, когато се върне Криси, забравяй това… Джони никога не е бил мой — тихо тя. — Не е принадлежал никога на никоя жена, докато не срещна теб. — И тя се усмихна тъжно, жената, която беше непрестанно заобиколена от обожатели още от юношеската си възраст. — Знаеш ли, една нощ той напусна леглото ми. Просто си отиде без никакви обяснения. Разбрах, че няма да се върне. Той отиде при теб…
	Елизабет се усмихна:
	— Дойде да ме вземе насред венчавката ми.
	— Цяла Шотландия научи за това — отвърна Роксейн. — Трябва да призная, че ревнувам малко, миледи Кари — добави с лека усмивка тя, — затова, че си обект на такава преданост от страна на Рейвънсби. Той не е от тези, които раздават лесно чувствата си.
	— А пък аз признавам, че ревнувам, задето го познаваш от толкова време.
	— Заедно може би ще успеем да му помогнем да се спаси.
	Елизабет избърса с ръце очите си и се изправи.
	— Само ми кажи какво трябва да сторя.
	— Когато Кристиан се върне, ще започна да те обиждам. Писмото не е истинско, но затова пък е убийствено. Ако можеш, плачи, викай и ме обиждай. Криси няма да съжалява, че ме е пуснала, щом види колко си нещастна и може би, ако успеем да я забавляваме добре ще се съгласи да ме покани и утре. Би ни помогнало много да знаем със сигурност, че не си преместена другаде.
	— Чувам, че идва — прошепна Елизабет.
	— Тогава да слагаме актьорските маски — усмихна се Роксейн и намигна. — Омразно създание такова…


	Докато Елизабет и Роксейн разговаряха в дома на Куинсбъри, Редмънд се движеше на север с десетина от хората си, които грижливо беше подбрал. Не знаеше къде се намира Елизабет, нито точно на каква опасност бе изложена, но въпреки това следеше неотстъпно пратеника на Харолд Годфри, който отнасяше на господаря си златото, получено в Трий Кингс. Те се движеха на около двайсетминутна дистанция зад него, за да не бъдат забелязани. По всичко личеше, че отиваше към Единбург. Когато наближиха града, двама от хората на Редмънд избързаха по-напред, за да не изпускат от поглед слугата на Годфри; нямаше опасност той да ги разпознае, тъй като по пътя започваха да минават все повече конници и карети, та се движеха почти успоредно в него, като от време на време поглеждаха през рамо, за да се убедят, че самотният конник на стотина метра зад тях ги следва. Останалите осем души от групата се нижеха на разстояние от около сто метра един зад друг, за да не привличат вниманието. Така охраната на Елизабет, хората, които я бяха пазили от шестнайсетгодишната й възраст, влязоха в града един по един.


	Междувременно единственият човек, който беше виждал Джони след влизането му в затвора, седеше срещу Роби и Манроу Кари на една маса в някаква кръчма край Лонмаркит и клатеше глава.
	— Той няма сила дори да помръдне ръката си. Казвам ви, много е рано. Нека първо се опитам да издействам да го види лекар. Така поне ще разберем какво е състоянието му.
	— Колкото по-дълго стои там корабът, толкова по-малка става вероятността да не го забележат. Дори и да е с норвежки флаг — каза Роби. — Хората от митницата няма да ни позволят да стоим там безкрайно дълго.
	— Ако той не може да ходи, можем да го носим — продължи Манроу.
	— И без това ще бъде достатъчно трудно да вкараме няколко души, без да вдигнем на крак цялата охрана. А да се носи човек, и то с ръста на Рейвънсби, по тесните стълби… — Дъглас Каутс вдигна рамене при мисълта за неизпълнимостта на предложението.
	— Но ако Джони остане още известно време там, по-вероятно е да умре от треска в състоянието, в което се намира, отколкото да закрепи силите си. — Гласът на Роби беше пресипнал от умора. Почти не беше спал, откакто внезапно напусна имението си в Източен Лотиян, за да играе на криеница с британските патрулни кораби по крайбрежието. А когато Чарли Фокс му донесе вестта за пленяването на Джони и Елизабет, незабавно се беше отправил към Лийт.
	— Ще говоря с Роксейн, след като се върне от среша та си с Кристиан Дънбар — рече с въздишка той. — Ако обаче е успяла да се види с Елизабет, мисля, че на всяка цена трябва да се опитаме да ги освободим утре вечер. — И той погледна въпросително към братовчед си.
	— Никой няма да предположи, че някой ще се опита да измъкне полумъртъв човек от тъмницата — каза Манроу. — Съгласен съм. Утре. Ако Роксейн донесе добри новини. Най-важното е абсолютната координация на действията ни. Възможно е да се вдигне тревога веднага след бягството на Елизабет. Трябва да бъдем готови да влезем в затвора в мига, в който я измъкнем от лапите на Куинсбъри.
	— В такъв случай, господа — предаде се елегантно адвокатът им, — аз ще се заема да отворя с помощта на златото първите врати в кулата — тези над земята — И той се усмихна мрачно. — Страхувам се, че ключовете за останалите ще трябва да се вземат с бой.


	Рано същата вечер Роксейн, Роби и Манроу обмениха информация в малката й всекидневна.
	— Елизабет дори не е охранявана — съобщи Роксейн — Очевидно мислят, че е добре скрита. И наистина е така; на вечно информираната ми прислуга й трябваше повече от ден, за да я открие.
	— Ако не е охранявана, спасяването й ще бъде сравнително лесно — отбеляза Манроу.
	— Ключът за стаята на Елизабет е на колана на Кристиан, в случай, че решите да не разбивате вратата.
	— Предпочитам всичко да мине възможно най-незабележимо, като се има предвид, че веднага след това ще отидем в затвора.
	Роби се беше излегнал на дивана, поставил обутите в ботуши крака на страничната му облегалка.
	— Мисля да използваме ключа на Кристиан и да внимаваме да я заключим заедно с цялата й прислуга, преди да напуснем.
	— Ако Джони не е в състояние да пътува или ако не можете да тръгнете веднага за Лийт, вие сте добре дошли в дома ми.
	— Гледай колко оптимистично звучи нашата домакиня — рече с усмивка Манроу и погледна към Роби.
	— Каткарт избяга миналата година, без да открият следите му — напомни им Роксейн. — Изглежда, че дори в тъмницата на кулата свободата си има цена и може да се купи.
	— Дъглас каза, че може с подкуп да отвори вратите от надземната част на тъмницата — обясни й Роби, — на останалите врати Куинсбъри е поставил свои хора.
	— Тогава вземете достатъчно мъже от клана Кари, за се справите с тях.
	— Прекалено много хора ще възбудят подозрение.
	— Изкушавам се да поговоря със самия капитан на охраната. Гордън. Може би и той си има своята цена.
	— Ако Куинсбъри не беше определящият фактор за оставането му на това място, щях да кажа, че идеята ти прекрасна. В случая обаче… — Думите на Манроу увиснаха във въздуха.
	— Непременно ще освободим Джони, Роксейн — увери я Роби. — По един или друг начин.
	— Не забравяйте, ако ви потрябват стаите на горния етаж, където спите сега, те ще бъдат на ваше разположение. Имам достатъчно влиятелни приятели — никои няма да се осмели да претърси дома ми. — Тя дори беше скромна; тъй като бе безспорната кралица на в Единбург, а някои твърдяха, че и в цялото кралство, повечето от влиятелните мъже бяха готови на всичко, за да й угодят.
	— Надяваме се да се отправим веднага към кораба.
	Роби кимна в знак на съгласие.
	— Това зависи от здравословното състояние на Джони. Каутс каза, че бил много зле.
	— Къде ще заведете Елизабет?
	— Направо на кораба „Трондхайм“.
	— Канена съм на официална вечеря и бал у председателя на Камарата на лордовете утре вечер, където с нетърпение ще очаквам вести от вас. Предполагам, че новината за бягството от затвора ще достигне поне до някои от кралските съветници още преди настъпването на утрото. Тази вечер отивам у графиня Памюър. Може да науча някоя клюка за Куинсбъри, в миналото той имаше слабост към нея.
	— След като се стъмни, ще отидем до „Трондхайм“, за да донесем достатъчно оръжие за утре вечер. Един от хората ми ще те придружи до дома на графинята в случай, че се наложи да ни изпратиш съобщение. Той може да се преоблече като твой кочияш. Не бих искал да съм на твое място тази вечер — добави с лека усмивка Роби. — Графинята май имала намерение да рецитира най-новите си любовни поеми…
	— А ти не си ли романтичен? — подразни го Роксейн.
	— Един в семейството стига — отбеляза иронично младият господар на Грейдън. — Въпреки че само преди една година нито един от познатите на Джони Кари нямаше да заложи и шилинг върху вероятността той да се влюби, и то до уши.


	Откакто бяха пристигнали в града, хората на Редмънд непрекъснато наблюдаваха къщата на Харолд Годфри, като се сменяха на всеки два часа, за да не предизвикват подозрение с надеждата, че граф Брусижън ще ги заведе при Елизабет. Но откакто пратеникът ги беше довел дотук, Годфри не се беше показвал навън. Според думите на наемателя на долния етаж, графът живееше сам.
	Най-после късно същата вечер една елегантна карета спря пред входа на къщата и миг по-късно Харолд Годфри, облечен по последна мода с дрехи от синьо кадифе и черна бродерия, излезе бавно от входа и се качи в каретата.
	След потеглянето на бляскавия екипаж една тъмна сянка се отдели от стената, пресече осеяната с боклук калдъръмена улица и отвори някаква врата от другата страна.
	— Каза на кочияша да кара у графиня Памюър — съобщи той.
	Това всъщност беше един от хората на Редмънд.
	— Оставаш да пазиш. Ще пратя още един човек при теб — отвърна тихо Редмънд, — а аз тръгвам. Предполагам, че кочияшите ще могат да ми дадат някаква информация за местонахождението на дома на графинята. Ще видим какво мога да открия.


	Редмънд стоеше на тротоара с група файтонджии, когато пред дома на графиня Памюър спря каретата на Роксейн. Той не позна червенокосата красавица, която се показа от колата, но за сметка на това лакеят, който помогна да слезе от лакиралата синя карета, не му беше непознат.
	Докато Роксейн внимателно изминаваше късото разстояние до къщата, вдигнала полите и наметалото си, Редмънд се дръпна малко по-настрани от бъбрещите кочияши, така че да бъде забелязан от лакея, съпровождащ господарката си към осветения с факли главен вход. Никой от двамата не проговори, тъй като наоколо имаше прекалено много хора, но погледите им показваха, че са се познали.
	— Чакай — прошепна мъжът от клана Кари. Малко по-късно, когато преоблеченият кочияш се върна, двамата с Редмънд се отдалечиха от тълпата чакащи кочияши и лакеи. Тръгнаха надолу по улицата. Набързо размениха информацията, с която разполагаха, и Редмънд уговори среша с Роби за по-късно същата вечер в дома на Роксейн. Двамата мъже се разделиха само след няколко минути.


>	ГЛАВА ДВАДЕСЕТ И ПЕТА

	Роксейн никога досега не беше виждала граф Брусижън, но познаваше херцог Куинсбъри така, както познаваше всички представители на не особено многобройната шотландска аристокрация. Мъжът, който стоеше до херцога, отговаряше напълно на описанието, което Роби бе направил на Харолд Годфри. Тя отново насочи вниманието си към младежа, който й правеше комплимент по повод красотата на роклята й, а всъщност погледът му бе вперен малко по-надолу от ключиците й. Младата жена се усмихваше, докато той приключи с грубите си ласкателства, и тогава помоли:
	— Ще ви бъда вечно задължена, драги Бъчън, ако ми донесете чаша бордо. Тук е страшно горещо.
	Тя го потупа лекичко по бузата с ветрилото си от слонова кост и дантела и добави кокетно:
	— Ако нямате нищо против…
	След като той се втурна да изпълни молбата й, Роксейн се огледа в осветеното от свещите огледало на отсрещната стена, нанесе някои умели поправки в дантелите на деколтето си, усмихна се ослепително и, доволна от актьорските си способности, величествено се насочи към човека, който се опитваше да сложи край на живота на Джони Кари.
	Куинсбъри я забеляза пръв и се обърна към нея приветливо усмихнат, прекъсвайки разговора си, така че по-високият мъж до него също се огледа наоколо.
	Роксейн се усмихна и на двамата, разтвори майсторски ветрилото си и като направи реверанс, който разкриваше още по-добре прелестта на гърдите й, вдигна прекрасните си тъмни очи.
	— Толкова ми е приятно да те видя отново, Джеймс — каза сърдечно тя. — Градът ни губи част от изтънчеността си, когато те няма.
	— Ти, скъпа, обаче го разкрасяваш невероятно много — отвърна с усмивка херцогът. — Изведнъж започвам да съжалявам, че не съм се върнал по-рано.
	— Не си загубил нищо от ласкателния си език, скъпи. — Тя го потупа леко с дантеления край на ветрилото си по брадичката и му намигна — беше очевидно, че кокетничи с него.
	Харолд Годфри се изкашля тихо.
	Куинсбъри вдигна поглед към него и каза като че ли неохотно:
	— Роксейн, приятно ми е да те запозная с граф Бруижън. Иска да купи земи тук, в Шотландия. Брусижън, графиня Килмарнък.
	Младата жена вдигна очи към внимателно наблюдаващия я Годфри и веднага разбра, че засега мисията й да се сближи с него вървеше успешно. Усмивката й стана още по-ослепителна.
	— Дълго ли ще останете тук, Брусижън?
	— Не съм решил още. А вие в града ли живеете?
	— Повече от времето…
	Бруталността в очите му я накара да млъкне за момент; той дори не се опитваше да я прикрие.
	— Децата ми ходят на училище тук — добави тя, потискайки погнусата си.
	— На съпруга ви харесва ли му градският живот?
	— Харесваше му.
	— Роксейн е най-красивата вдовица във Великобритания — намеси се грациозно Куинсбъри. — Имаш ли новини от брат си? Още ли е с Арджил?
	— Последния път ми писа от зимния им лагер в Хага.
	Както често се случваше в много шотландски семейства, нейните политически пристрастия и тези на брат й бяха доста противоположни.
	— Направо се е влюбил във великия Малборо.
	— Както впрочем голяма част от младите ни хлапаци. Този мъж може да командва.
	— Това твърди и Колтър с ентусиазма си на деветнайсетгодишен младеж. Ще останеш ли в Единбург на тазгодишните ни сбирки?
	— Може би.
	— Тогава вероятно ще се видим отново. Предай моите поздрави на Изобъл. А, ето го и Бъчън с бордото ми. Беше ми приятно да се запозная с вас, Брусижън.
	И тя се оттегли, кимвайки с безупречно сресаната си глава.
	— Беше любовница на Рейвънсби в продължение на няколко години — съобщи Куинсбъри, докато двамата проследяваха с поглед грациозно полюляващата се походка на графинята.
	— Не изглежда натъжена.
	— Погребала е двама съпрузи. Това сигурно е калило характера й. Но ако имаш намерение да я посещаваш, Харолд, трябва да те предупредя. Тя ми е приятелка.
	— Не съм споменал, че имам подобно намерение.
	Куинсбъри се усмихна разбиращо.
	— И двамата знаем, че ще го направиш.
	Тъй като нямаше никакво време за осъществяването на плановете си, а и не можеше да допусне те да се провалят, Роксейн издебна момента, в който Харолд Годфри остана за малко сам и уж случайно се озова до него за втори път тази вечер.
	— Изведнъж Единбург започна да ми се струва много по-интересен — заяви той, поглеждайки надолу към нея от височината на забележителния си ръст.
	— Да не би да е заради очарователния поетичен рецитал на Сесилия? — измърка тя, забелязала интереса, който той проявяваше към деколтето й.
	— Мразя поезията.
	Годфри изрече думите натъртено, така че събеседничката му да разбере, че харесваше нещо друго, което беше видял току-що.
	Тя се усмихна предизвикателно — добре обиграно и изпробвано оръжие от арсенала й.
	— Колко жалко — отново измърка Роксейн, — защото утре вечер съм поканила няколко души, за да послушаме любимия поет на Единбург. Мислех си, че стиховете му може да ви доставят удоволствие.
	— Кога?
	Тя леко извъртя глава на една страна и го погледна под спуснатите си ресници.
	— Елате по-късно… — В гласа й трептеше обещание. — Когато свърши рецитирането…
	— Кога? — Дрезгавият му въпрос беше лишен от всякаква нежност; думите му звучаха като заповед.
	— Да кажем в девет и половина?
	— Ще бъда там — отвърна той и тя ни най-малко не усъмни в думите му.


	Групата, събрала се в малкия салон на Роксейн късно тази нощ, скоро се увеличи и с пристигането на Редмънд. Подробно бе обсъден и най-дребният детайл, защото най-важното за успеха на двойното бягство беше абсолютният синхрон.
	— Сигурно ще мога да задържа Годфри за около час половина — каза Роксейн. — Ще се погрижа останалите гости да не си тръгнат толкова рано, колкото очаква той.
	— Двама от хората ни могат да се представят за твои гости, които след поглъщането на порядъчно количество бренди да не мотат да намерят сили да се лишат от приятното ти присъствие — предложи Роби, на когото не му се искаше да я оставя сама с Годфри.
	— Все пак няма да го отблъсквам безкрайно, за да не събуди това подозренията му.
	— Не е нужно да го каниш в спалнята си. Може да се каже опасен. — Роби я изгледа продължително. — Знам какво си намислила, но не го прави, каквото и да става…
	— Той наистина е опасен — намеси се тихо Редмънд. Ако не трябваше да се погрижа за безопасността на Елизабет, аз също щях да остана. Неведнъж е извършел убийства по особено брутален начин — добави той държано. — Той не е нормален.
	— Ето — заяви Роби строго. — Разбра ли?
	— Ще бъда безкрайно внимателна.
	— Добре, хайде сега отново да повторим плана, минута по минута — предложи ненадейно Роби. — В девет и трийсет Редмънд и хората му влизат за Елизабет…
	И те започнаха да повтарят плана на бягството отново и отново… докато бе обсъдена всяка възможност и предвидени всички случайности, които биха могли да възникнат при осъществяването на замисъла.
	Призори всички напуснаха салона, с изключение на Роби, който се беше настанил удобно на дивана и нямаше намерение да се качва в стаята си. Младият господар на Грейдън заговори почти шепнешком:
	— Джони не те оцени по достойнство.
	— Да, така е — отвърна с лека усмивка тя, — но в други отношения беше прекрасен…
	— Заболя ли те, когато брат ми се ожени?
	Тя се замисли за момент.
	— От една страна, се почувствах щастлива заради него, защото той не вярваше в любовта… Как бих могла да му завиждам за тази радост?
	— Била ли си някога влюбена?
	— Много отдавна, бях съвсем млада.
	— И какво стана?
	— Омъжих се за него. Джеймн Лау, първият ми съпруг… и ако не го бяха убили край Намюр, все още щях да съм влюбена.
	— А Килмарнък?
	— Когато Джейми умря, родителите ми заявиха, че съм прекалено млада, за да остана неомъжена.
	— Килмарнък беше по-стар.
	— Да.
	Той спря да я разпитва за втория й съпруг, след като Роксейн му отговори така кратко и неохотно. Очевидно бракът им не е бил от щастливите.
	— И сега си доволна, че си вдовица, нали?
	Усмивката й отново се появи.
	— Много.
	— През лятото трябва да се върнем в Шотландия — каза той, докато си мислеше, че тя ще му липсва най-много от всички, учуден от факта, че напрегнатите бурни събития отсяват истинските чувства от плявата. Роби се бе изтегнал елегантно. Фината му длан бе отпусната до самия под, а дългите му крака — подпрени на извитата странична облегалка на дивана.
	— Радвам се. Ще бъда тук.
	Главата му не се помръдна от бродираната възглавница, но погледът му бавно се отмести към Роксейн.
	— Не се омъжвай отново, преди да съм се върнал.
	— Няма такава вероятност. Окончателно реших, че предпочитам да бъда независима.
	Гласът му се бе превърнал в шепот, тъмните му очи бяха полускрити под клепачите:
	— Не позволявам подобно нещо. — Той вдигна рамене, едната му вежда се изви замислено нагоре. — Като че ли би могла да ме спреш, скъпа Рокси.
	— Звучиш като брат си.
	— Но въпреки това не съм брат си. Аз те ценя.
	Тя го изгледа продължително, мислейки си колко много се различаваха двамата по външен вид. Чертите на Роби бяха по-фини, по-гладки от тези на по-големия му брат. Кестенявите къдрави коси падаха свободно върху раменете му. Беше широкоплещест и строен, истински мъж, въпреки че съвсем скоро бе излязъл от юношеството.
	— Аз съм с десет години по-стара от теб — каза тя. Крещящата му младост не можеше да не й напомни за собствената й възраст.
	— Това като че ли беше без значение през онази нощ миналото лято.
	От гърдите й се изплъзна лека въздишка в знак, че съжаляваше за станалото.
	— Не трябваше да оставам.
	— Но звездите блестяха толкова ярко през онази нощ — напомни й с усмивка той.
	— Хм… — Нейната собствена усмивка говореше, че спомените съвсем не й бяха неприятни. — Морският въздух винаги ме кара да се чувствам като влюбена.
	— Ще го запомня.
	Тя поклати глава.
	— Скъпи, ти си прекалено млад. Казах ти го на следващата сутрин… и чувствата ми не са се променили от тогава. Имам пет деца, най-голямото от които е само с няколко години по-малко от теб. — Роксейн го погледна през полуспуснатите си мигли. — Не мога.
	— Когато се върна, ще те накарам да промениш намеренията си.
	— Не, няма да можеш.
	— Ще видим — отвърна той, спусна обутите си в ботуши крака на килима и се изправи. — Ако разполагам с малко повече време, щях да се опитам да те убедя още тази вечер.
	И Роби се приближи до стола, наведе се, сложи нежно ръце на раменете й и я целуна, но това не беше невинна юношеска целувка, а гореща и опасна, напомняща за бурната паметна нощ, която бяха прекарали заедно на яхтата на Джони миналото лято.
	— Обещай ми да не се омъжваш — промълви той, когато най-после отдели устни от нейните. — Защото аз ще се върна…
	— Не трябваше да правиш това — прошепна Роксейн, но в гласа й се долавяше опияняващият трепет на страстта, а лицето й бе пламнало от възбуда.
	— Но го направих — отвърна тихо, очевидно и той като брат си не беше склонен да приема нареждания.
	Роби хвърли поглед към часовника върху камината.
	— Предполагам, че децата ти скоро ще станат. Това беше в същото време и въпрос, но не настойчив, защото нямаше време да се занимава с ухажване. Това, което предстоеше да се случи през следващата нощ, бе прекалено сериозно.
	— Да… съвсем скоро — отвърна припряно Роксейн, отстъпвайки назад, като че ли разстоянието можеше да я спаси от изкушението, което представляваше за нея Роби Кари.
	Той се усмихна, разбрал чувствата й. След това изражението му внезапно се смени и думите му прозвучаха сериозно, не като на младеж, а като на човек, свикнал да се разпорежда:
	— Ако не се видим повече, преди да отпътувам, искам сега да ти благодаря за всичко, което стори за Джони Елизабет. Всички от семейство Кари са ти дълбоко задължени. — Внезапно тонът му се промени: — И какъв случай не рискувай довечера с Годфри. В никакъв случай. Не искам да ти причини зло. Обещай ми!
	Тя го погледна, смаяна от рязката промяна в поведението му, от проницателния му поглед.
	— Давам ти думата си — отвърна тихо тя, усмивката му се появи отново.
	— В такъв случай ти пожелавам късмет.
	— Нали ще внимаваш?
	— Разбира се.
	— Изпрати ми съобщение по Коутс, като пристигнеш в Холандия.
	— Увереността ти звучи като благословия.
	— Така е. Никога не изкушавам боговете, като оставям евентуална възможност за нещастието.
	Той предпочиташе да разчита на не толкова митични съюзници, а преди всичко на доброто оръжие и верните хора от клана, но въпреки това се усмихна в знак на съгласие.
	— Тогава, до лятото — рече с лек поклон той и излезе от стаята.
	На Роксейн й беше трудно да заспи, в чувствата й цареше истински хаос. Можеше да отблъсква колкото си искаше авансите му и да твърди, че младежкият му чар не я вълнува. Но това не беше вярно, най-малкото що се отнасяше до тялото й, и той прекрасно го разбираше. Въпреки това тази връзка бе немислима, в крайна сметка — невъзможна. Момчето беше само на осемнайсет години.


>	ГЛАВА ДВАДЕСЕТ И ШЕСТА

	В девет часа вечерта Роксейн слушаше в приемната прочутия поет, заобиколена от гостите си. Стаята беше ярко осветена от свещите. Между гостите сновяха лакеи и предлагаха вино и спиртни напитки, а от съседната стая се чуваше музика, изпълнявана от специално поканения струнен състав, която трябваше да служи за фон на стиховете. Роксейн погледна към часовника. Усети, че ръцете и се изпотиха под ръкавиците и посегна към чашата с вино — главната й опора в опасната игра с Харолд Годфри.
	В същото време Редмънд и хората му се бяха спотаили в една тъмна уличка край дома на Куинсбъри, в очакване да стане девет и половина. Редмънд стискаше в дланта си часовник и от време на време го насочваше към слабата светлина, идваща от някакъв прозорец от отсрещната страна на улицата. Позлатената по краищата стрелка се движеше бавно към числото шест. В съседната улица чакаше карета със спуснати перденца и добре въоръжен кочияш.
	В кръчмата край крепостната врата Роби, Манроу, Адам и Кинмънт бяха насядали в един ъгъл, закрит със завеса, но дръпната така, че все пак да могат да наблюдават входната врата, в очакване някой от хората на Редмънд. Това беше уговореният сигнал, при който те трябваше да напуснат кръчмата.
	Елизабет седеше до масата в стаята си, разтворила книга пред себе си, а думите играеха безсмислен танц пред невиждащият й поглед. Повече не се беше виждала с Роксейн, но бе нащрек и се вслушваше във всеки звук. „Утре вечер“ беше казала Роксейн. Младата жена хвърли поглед към гардероба, където бе закачила пелерината си и за стотен път се опита да пресметне колко часа бяха минали, откакто й донесоха вечерята. Без часовник в стаята, тя се чувстваше още по-несигурна и напрегната. Кокалчетата на силно стиснатите й една в друга ръце бяха побелели.
	Навън край къщата Редмънд прошепна:
	— Сега. — И прибра часовника в джоба на палтото — Крийте се, докато някой от прислугата отвори — предупреди хората си той и се отправи към дома на Куинсбъри, последван от тъмните сенки на мъжете от охраната на Трий Кингс.
	Когато почука на входната врата, той беше сам, облечен в униформата на градската охрана, а в ръцете му не се виждаше никакво оръжие. Щом малкото прозорче се отвори и някакъв слуга попита по каква работа е дошъл толкова късно, Редмънд отвърна:
	— Херцогът поръча да предам съобщение на мис Дънбар.
	При звука от отместването на резетата, скритите в мрака мъже, все така прилепени до стената, се приближиха още повече към входа. Вратата се беше отворила едва няколко сантиметра, а Редмънд вече бе влязъл с бързината на светкавица и запушил устата на стария слуга. Никой не продума, никакъв звук не показваше, че десетина мъже току-що бяха нахлули в тясната шестетажна къща. Само за секунди портиерът беше здраво вързан и отнесен в малката стаичка до входната врата, където обикновено спеше. В нея останаха и двама от хората на Редмънд, за да го пазят и да прикрият обратния им път.
	Последва нещо като летене по стълбите, прекъснато за малко, докато завържат прислугата и я отведат в мазето, а Кристиан и камериерката й — в спалнята. След като остави по един човек да пази на стълбите на всеки етаж, Редмънд се отправи към четвъртия, където, според описанието на Роксейн, трябваше да намери стаята на Елизабет. Тук проговори за първи път, откакто бе влязъл в къщата:
	— Аз съм Редмънд, не се плаши — каза много тихо, прилепил устни до вратата. — Ключът е у мен.
	Миг по-късно той стоеше на прага, униформата беше необичайна, но лицето и усмивката, които носеха спасението й, бяха така познати и близки.
	— Готова ли си?
	Младата жена кимна и се усмихна.
	— Доста си се поотдалечил от къщи — каза тя, отправила се забързано към гардероба, за да вземе наметалото си.
	— Ти също.
	— Надявам се сутринта да бъда още по-надалеч — отвърна Елизабет, намятайки плаща върху раменете си, докато приближаваше до него. — Роксейн каза, че първо трябвало да избягам аз.
	— Имаме пет минути. Дай ми ръка, стълбите са доста стръмни.
	Три минути, след като прелетяха надолу по спирало видното стълбище, те бяха навън. Вратата зад тях се затвори и в дома на херцог Куинсбъри се възцари спокойствие.
	Трябваха им още две минути, за да стигнат до каретата, спряла на съседната улица, и Елизабет вече пътуваше към чакащия в Лийт кораб, охранявана от Редмънд и хората му.
	Всичко стана прекалено лесно, мислеше си тя, хванала се здраво за облегалката, тъй като конете се носеха с пълна сила из тесните улици. Благодарение на Роксейн, чиито слуги бяха открили местонахождението й. И пак благодарение на Роксейн, която беше успяла да се добере до нея и да й съобщи за плана. Тогава тя не знаеше още, че и бягството на съпруга й ще стане с помощта на бившата му любовница, която точно в този момент се усмихваше на Харолд Годфри.
	— Много сте точен — посрещна тя бащата на Елизабет още пред позлатената врата, водеща към гостната. — Простете, че все още е пълно с хора, но той рецитира по-дълго, отколкото предполагах. Ще пиете ли бренди?
	Графът, комуто не се отдаваше особено да играе ролята на ухажор, не се и опита да скрие недоволството си. Не беше очаквал, че ще има и други хора.
	— Да, ще пия — отвърна не особено любезно той, оглеждайки стаята, сякаш броеше хората, които трябваше да изхвърли навън.
	— Не след дълго всички ще си тръгнат — прошепна Роксейн, постави длан върху ръката му и го поведе към гостите си. — Повечето ще ходят на сбирката у Блеър Клоуз. Бързате ли? — Чувствените нотки в гласа й леко намекваха, че припряността не й допадаше особено.
	— Не, разбира се, че не.
	Той не беше глупак, една толкова съблазнителна красавица си заслужаваше чакането.
	— Колко мило.
	Тя се облегна леко на ръката му, така че гръдта й го докосна за миг.
	— Така, елате насам, а аз ще се погрижа да ви донесат превъзходно френско бренди.


	Докато Роксейн даваше нарежданията си на един лакей, външните врати на единбургската тъмница се разтвориха без проблеми пред спасителите на Джони, благодарение на щедрите подкупи, раздадени от адвоката Каутс.
	Малко по-късно след уговореното почукване пред тях се разтвориха още две порти, все така безмълвно, като че ли бяха движени от призрак. Оттук нататък щяха да слизат надолу към подземията. Двама от малката групичка носеха горящи факли, за да осветяват пътя през мрачните коридори. Първото ниво, по чиито стени бяха изсечени килиите, се пазеше от двама войници, които умряха с прерязани гърла, както си играеха на зар. На по-долния етаж Роби и хората му се хвърлиха като един върху тримата пазачи и също ги убиха безмилостно — но само така можеха да доведат до успешен край мисията си, без да оставят свидетели. Когато стигнаха до последната метална врата, която се отваряше вътрешната страна, Роби вече бе облякъл униформата на един от убитите пазачи. Когато тежката порта се отвори, той се промъкна през нея като стрела и застреля почти от упор двамата мъже от охраната; огънчетата на двата му пистолета проблеснаха едновременно в мрака. Никой не чу изстрелите, заглушени от дебелите стени на подземието.
	Роби пъхна димящите пищови в кобурите им и набързо измъкна ключовете от ръката на единия мъртвец. Когато отвориха вратата, факлите осветиха неподвижно лежащия върху мръсния сламеник Джони.
	Въпреки че бяха донякъде подготвени от разказа на Каутс, гледката ги изуми.
	Той все още беше с прогизналите си от кръв панталони и ботуши. Обезобразеният му гръб изглеждаше ужасно — силно възпален, на места гноясал. Роби дори се запита дали не са дошли късно.
	Той коленичи до брат си и постави длан на бузата му — тя гореше. Джони все още дишаше. Тъй като не можеше да разбере дали е в съзнание, Роби се наведе и доближи устни до ухото на брат си.
	— Аз съм Роби! Чуваш ли ме? Дойдохме да те измъкнем оттук.
	Очите на Джони се отвориха бавно, с прекъсвания, като че ли трябваше да изразходва всичките си сили за това елементарно движение, а трескавият им блясък се виждаше ясно дори в полумрака.
	— Елизабет — прошепна той, но с толкова слаб тон, че Роби напрегна сетивата си, за да разбере какво казва.
	— Тя е в безопасност.
	На лицето му се появи лека усмивка, по-точно едва забележимо движение на устните. Преди да проговори отново, той трябваше известно време да събира силите си:
	— Помогни ми да стана — прошепна Джони.
	— Първо изпий това.
	Роби напъха някакво хапче в устата на брат си. Взе опиата по предложение на Каутс, който беше видял състоянието на Джони. След това извади шишенце от джоба си, отвори го, внимателно повдигна главата на ранения и наля малко вода в устата му. Това усилие сякаш изчерпа силите на Джони, защото той отново затвори очи. Роби се обърна към другите, които ги бяха наобиколили, и каза тихо:
	— Ще трябва да го носим.
	— Как? — попита шепнешком Адам, преглъщайки с усилие. Обезобразеният гръб на братовчед му представляваше наистина ужасна гледка.
	— Нямаме избор. Той ще умре тук, ако не го измъкнем. Вие с Кинмънт го хванете от двете страни, а ние с Манроу ще разчистваме пътя. Някакви въпроси?
	Роби почака за момент и след това отново се наведе към брат си.
	— Морфинът ще ти подейства след няколко минути, но нямаме възможност да чакаме.
	Беше почти допрял устни до ухото на Джони и произнасяше бавно и отчетливо всяка дума.
	— Сега ще те вдигнем. Разбра ли ме?
	Джони кимна и се приготви за предстоящата болка.
	Когато го изправиха на крака, той изохка като ранено животно, залитна, обсебен от безмилостната болка, от която по цялото му тяло изби студена пот. Той се поклащаше несигурно, въпреки че Адам и Кинмънт го придържаха от двете страни. Високата температура и инфекцията бяха изсмукали всички сили от мощното му тяло, единствено желязната воля го задържаше прав. Напрегнал крака, с усилие той повдигна глава.
	— С колко време разполагаме?
	Роби се обърна изненадан. Само можеше да предполага какви усилия бяха нужни на брат му, за да възвърне почти нормалния си глас.
	— С много малко — отговори честно той. — Стражата прави обиколки на всеки половин час.
	— Тогава ще се опитам да вървя — прошепна Джони, стиснал здраво челюсти в усилието да се задържи прав. — Дай ми една кама. — Устните му се изкривиха в грозна усмивка. — В случай, че се срещнем с Годфри.
	Роби закачи камата си на колана на Джони и те започнаха мъчителното изкачване по тесните стълби. Роби и Манроу вървяха напред в ролята на разузнавачи Кинмънт и Адам ги следваха с по-бавно темпо, придържайки Джони от двете страни.
	Раненият мълчаливо броеше стъпките си, сякаш цифрите щяха да дадат на мозъка му нужния импулс, за да раздвижи краката си. Опитваше се да постави преграда между мозъка и разкъсващата болка. И въпреки всичко силната му воля и куражът успяваха да поддържат неустойчивото равновесие между движението и окончателното му рухване.
	Кинмънт и Адам го крепяха здраво под мишниците, като внимаваха да не докосват гърба му и да му дават възможност той сам да определя темпото, с което да се движи. Преминаха без произшествия през горните две нива, отнасяйки туниките на няколко мъртви пазачи, след това изминаха и последните стъпала и стигнаха вратата, извеждаща от подземието.
	Облян в пот след мъчителното изкачване, трескавото тяло на Джони усети с благодарност студения полъх на зимата. Пое дълбоко въздух с надеждата да поразхлади и сърцето, и дробовете си.
	Всичко изглеждаше спокойно. Градът от другата страна на стената беше скрит от гъстата мъгла.
	— Още десет минути — прошепна Роби. — Ще издържиш ли? — Опитваше се да пробие мрака с поглед, за да разбере в какво състояние се намира брат му.
	— Бих пълзял… и през… ада — промълви Джони, все още задъхан от дългото изкачване, — за да се измъкна оттук.
	— Следващите неколкостотин метра може да се окажат много близки до това — предупреди го Роби.
	— Готов съм — отвърна брат му.
	Трябваше да намери сили, за да измине оставащото немалко разстояние. Морфинът сякаш най-после започваше да действа и краката му придобиваха способността да се движат сами.
	Мъжете, наметнали туниките на стражата, бяха обградили плътно Джони, чиито рани не му позволяваха да облече тежко палто. Започнаха бавно да се придвижват по калдъръмената пътека към главната порта. Беше много опасно да вървят така явно изложени, петима мъже срещу целия гарнизон в кулата, движещи се без каквото и да било прикритие, но това беше единственият път, водещ към изхода. Следващите няколко минути щяха да бъдат истинско изпитание за смелостта им. Луната беше скрита зад гъстите облаци, носещи се към града откъм океана. Сенките, които хвърляха стените, бяха маслиненочерни. Мокрият хлъзгав калдъръм щеше да ги отведе към свободата. Самотен войник, идващ към бараката си, се размина с тях, но той, както личеше по олюляващата му се походка, беше доста пиян и не им обърна внимание. Трябваше да минат още през три охраняеми врати и след тогава да излязат през главния портал. През първите две преминаха както беше планирано; за това охрата им беше получила такава сума, че от сутринта можеше спокойно да напусне работа. Когато обаче стигнаха до малката стаичка, откъдето се охраняваше последната врата, се оказа, че в нея току-що бяха влезли трима офицери, очевидно връщайки се от обиколка кръчмите по Хай Стрийт. Мъжете от семейство Кари, които стояха като замръзнали в тъмната сянка на стената, се почувстваха доста объркани, когато офицерите се настаниха с намерението да се включат в играта на карти на охраната.
	Почакаха малко в тесния коридор, надничайки през полуотворената врата; оставаха им броени минути преди затворническата стража да започне обичайната си обиколка из тъмницата. Джони, останал без всякакви сили, успяваше да се задържи прав с огромни усилия на волята. Адам и Кинмънт почти го носеха.
	— Влизайте и се оправяйте с тях — прошепна Джони, усетил, че времето им, както и силите му бяха на привършване и че зад тази последна врата го чакаше свободата. Тя беше прекалено близо, за да се откаже без борба от нея.
	— Ще можеш ли да стоиш сам? — попита шепнешком Роби.
	Имаше нужда от всичките си хора, за да се справи с офицерите в стаята на стражата.
	— Ако побързате — отвърна брат му с някакво подобие на старата си усмивка, подпрял се здраво на стената.
	Те нападнаха веднага; всяка минута беше от огромно значение. Нахлуха през вратата с извадени мечове и само след няколко секунди ръкопашният бой беше в разгара си. Пазачите, на които бяха платили, се измъкнаха неусетно навън, защото не искаха да рискуват живота си точно сега, когато бяха забогатели, така че офицерите трябваше да отбиват сами дивата атака. Единият от тях се свлече на пода, а другият започна да вика за помощ. Гласът му отекна, отразен от каменните стени.
	Нападателите настъпиха още по-ожесточено, не можеха да допуснат да дойдат подкрепления. Притискаха все по-близо до стената противниците си, мечовете им сечаха и отбиваха удари, свистяха, мушкаха, движеха се със зашеметяваща бързина. Времето им изтичаше, а Хай Стрийт ги чакаше само зад тази врата.
	Вкопчил се в стената на тъмния коридор, усещайки че всеки момент може да загуби съзнание, Джони с ужас видя как падналият офицер се надигна от пода, подпря се на лакът и незабелязан в бъркотията, извади пистолета си и се прицели в гърба на Роби.
	Младият мъж незабавно сграбчи камата от колана си, движението беше напълно инстинктивно, но резултатът му — много мъчителен. Убийствена болка разсече като с меч тялото му. Той се присви, за момент му се стори, че губи съзнание. Напрегна цялата си воля, за да превъзмогне болката и причинената от нея слабост. Трябваше да продължи да мисли и да действа, и то без да губи нито миг. Видя как офицерът допря пръст до спусъка. Джони реагира в същата секунда. Знаеше, че след това вече няма да може да помръдне, смазан от болката. Измъкна камата от кожения й калъф и сякаш продължавайки същото движение, я метна по посока на противника си.
	Джони успя да види как острието се заби във врата мъжа, точно под черепа, и в този момент ушите му забучаха оглушително, обзе го желание да повърне, болката бе наистина непоносима. Коленете му се огъваха. Падайки, той успя да се хване за приятно студената стена и се опита да се изправи. Пред очите му обаче притъмня, мракът го обгърна и той се свлече на земята.
	Минута по-късно приятелите му го понесоха над мъртвите тела в караулното толкова бързо, колкото им позволяваше тежестта му.
	Четиримата мъже пресякоха няколкото тъмни улички до дома на Роксейн и се приютиха в малката конюшня в задния двор.
	— Чакайте тук, докато видя дали Годфри си е тръгнал — прошепна Роби, благодарен на Бога, че брат му все още не беше дошъл в съзнание.
	Гърбът на Джони бе започнал отново да кърви, докато го носеха и те го бяха увързали здраво в ризите си, за да не оставят издайнически следи по пътя си. Импровизираните превръзки бяха прогизнали от кръв.


	Роксейн с тревога наблюдаваше как гостите й напускат един по един след приключване на поетическото четене. Не беше сигурна, че двамата мъже от клана Кари, които се преструваха, че дремят на прекрасните й дивани, ще успеят да се справят с необикновено силния Годфри. Непрекъснато поглеждаше към часовника; часът, определен по график за бягството на Джони, вече беше минал. И сега, след като изпрати и последния си гост, тя се озова на стълбищната площадка сама с Харолд, който беше застанал прекалено близо до нея, за да се чувства спокойна. Не се виждаха никакви слуги, факт, който не беше убягнал и на граф Брусижън. Възползвайки се незабавно от първата предоставила му се тази вечер възможност да остане насаме с графинята, той сграбчи ръката й и я придърпа към себе си.
	— А сега ми покажи спалнята си, графиньо — каза с не особено нежен глас той. — Цяла вечер очаквам ласките ти.
	— Наистина, Брусижън — отвърна Роксейн, като се опитваше да се усмихне благосклонно. — Би могъл да се държиш малко по-галантно.
	— Държиш се с мен и ме дразниш, като че ли съм някой юноша, госпожо. — Гласът му приличаше на ръмжене. — Спести ми задължението да се държа галантно. Въртях се около теб по време на четенето на предостатъчен брой поеми.
	— Струва ми се, сър, че не сте разбрали правилно повода, по който сте поканен.
	В тона й се долавяше известна острота. Като отстъпи крачка назад, тя се опита да се освободи. Той обаче стисна още по-силно ръката й.
	— Напротив, госпожо, може би вие не сте разбрали моите намерения.
	— В такъв случай, надявам се, нямате намерение да ме заплашвате в собствения ми дом. — Беше повишила глас, за да предупреди мъжете, седящи в гостната.
	— Защо да ви заплашвам, графиньо? — отвърна спокойно той. Равният му глас бе в пълно противоречие със заплашителния му поглед. — Приемете интереса ми само като знак, че съм обсебен от чара ви, че изгарям от нетърпение да вкуся от прелестите ви.
	— Може би, след като се опознаем по-добре, Брусижън — отговори Роксейн, опитвайки се да измъкне ръката си от неговата. — Струва ми се, че прибързвате, като се има предвид, че се познаваме отскоро. А сега бихте ли си тръгнали? — каза тя, като рязко се дръпна назад и се освободи от силните му като клещи ръце.
	Само за да бъде хваната секунда по-късно.
	— Не така бързо, котенце. Засега нямам намерение да си тръгвам.
	— По-добре послушайте дамата — обади се някакъв мъжки глас.
	Графът се извърна и видя двамата мъже, които допреди малко дремеха върху дивана, застанали пред вратата на гостната.
	— Вие двамата също може да пожелаете „Лека нощ“ на графинята — нареди той — и да си вървите откъдето сте дошли.
	— Тия англичани никога не са знаели да се държат възпитано — изрече бавно тъмнокосият мъж, сложил ръка на меча си.
	— Пусни я, Брусижън — заповяда другият.
	В този напрегнат момент Роксейн забеляза Роби, който изплува от мрака в коридора зад Харолд Годфри, на другия край на вестибюла, където беше стълбището на прислугата. Тя веднага сложи длан върху ръката на Годфри и го поведе към главното стълбище с любезна усмивка, поне така се надяваше да бъде, като се бореше с паниката, която я бе обхванала.
	— Имам едно предложение. Харолд — предумваше го тя, с хриплив глас, отчаяно опитвайки се да привлече вниманието му само върху себе си, така че натрапникът да не погледне встрани. — Може би е по-добре да дойдеш някой друг път, когато, ъъъ… — и тя хвърли поглед към двамата мъже — обстановката ще бъде по-спокойна, за да можем да се опознаем по-добре. Ела утре — добави шепнешком, — когато тези младежи ще са си отишли. Двамата са прекалено пияни, за да се спори с тях. Моля те…
	Той наведе глава, за да я погледне, като се опитваше да прецени кое беше предизвикало внезапната промяна в поведението й и искреността на предложението, както и възможните последствия от евентуално спречкване с двамата пияни шотландци, хванали дръжките на мечовете си.
	— Утре в пет — прошепна Роксейн. — Ще направя каквото трябва, за да сме сигурни, че този път ще се видим… на четири очи.
	Годфри я изгледа продължително, след тора я пусна.
	— Ваш слуга, госпожо — рече кратко той, но в тона му все още трептеше обидата.
	Тъй като нямаше намерение да се цапа с кръв заради нея, той добави:
	— До утре.
	Годфри едва бе започнал да слиза по стълбите и Роби вече крачеше към нея. Младата жена хвърли нервно поглед към слизащия по застланото с килим стълбище мъж и се спусна към младежа, бутайки го назад, като шепнеше предупредително:
	— Той си тръгна, Роби. Не върши глупости. Помисли за Джони.
	Натискът му поотслабна, очевидно повлиян от логиката на думите й, но изражението му все още бе възмутено. Все пак той й даде възможност да го избута обратно в сянката, където спря като закован така внезапно, че тя се блъсна в него.
	Роби я притисна към себе си, ръцете му се плъзнаха с инстинктивно движение надолу по гърба й.
	— Той те е опипвал — прошепна развълнувано младият мъж. — Ще го убия.
	— Не, не говори така — помоли тя и сложи пръсти на устните му. Сърцето й биеше бясно, току-що се бяха отървали от голяма опасност. — Всичко свърши. Той си тръгна. Моля ти се…
	Погледът му сякаш отново се закова, яростта се изпари от очите му. Дали заради молбата й, или от само себе си, но безразсъдството му изчезна така внезапно, като преди малко той самият бе изплувал от мрака. Вдигна ръка към пръстите на Роксейн, които все още стояха на устните му, и започна да ги целува един по едни.
	— Благодаря ти, че през цялото време залисваше Годфри. — Гласът му отново звучеше спокойно. — Положението беше наистина критично. А сега трябва да внесем Джони.
	Ръката му се отдели от тялото й и Роби направи знак на двамата мъже, които чакаха в другия край на коридора, да го последват.
	— Успяхме да го измъкнем — добави той, като теглеше Роксейн към задното стълбище, — но е в безсъзнание и сериозно ранен.
	След един час Джони беше измит, превързан, нахранен и спеше спокойно в едно чисто меко легло. Икономката на Роксейн обаче, която се бе погрижила за гърба му, поклати смутено глава.
	— Всичко е възпалено и гноясало, миледи — каза тя, — и не съм много сигурна, че превръзките ще помогнат.


	Изпратиха човек до „Трондхайм“, за да съобщи на Елизабет, че мъжът й вече беше на свобода. Спасителната група се бе събрала в стаята на Джони да бди над него, твърде притеснена за състоянието му. Почиствана раните му се бе оказало много мъчителен процес. Въпреки че всички те бяха виждали неведнъж рани от битки, включително и Роксейн, чийто съпруг бе издъхнал в ръцете й след битката при Намюр, гърбът на Джони беше така обезобразен и гноясал, че близките му уплашиха не на шега. Изпратиха да доведат един лекар, на когото смятаха, че могат да се доверят, за да се заеме както трябва с лечението на ранения.
	— Мислиш ли, че Елизабет ще дойде тази нощ? — попита Адам.
	— Мислиш ли, че Редмънд може да я спре? — отвърна му тихо Роби. — Въпреки че улиците сигурно вече гъмжат от патрулни отряди.
	— Аз не бих останала на кораба, без да знам в какво състояние се намира мъжът ми — заяви Роксейн. Тържественият й тон ги смути. Роби погледна към нея. Светлинките от огъня играеше по лицето му, очите му бяха в сянка и изражението му не можеше да се види.
	— Отишла си при Джейми в Намюр, нали?
	— Да — отвърна тя.
	Отдавна отминалите събития и мъката, която мислеше, че вече е погребала, внезапно оживяха при вида на мъжа, който лежеше полумъртъв в леглото, както някога беше лежал и Джейми.
	Тъгата й бе очевидна. Без да промълви дума, Роби стана и отиде при нея. Взе ръката й и нежно я обгърна между дланите си.
	— Иска ми се да съм бил там, за да можех да помогна — прошепна той сериозно, но толкова тихо, че ни кой друг в стаята не чу думите му.
	Тя се облегна на рамото му и той я прегърна. Внезапно пробудилите се спомени бяха толкова живи и релефни в съзнанието й, че тя изпита непреодолима нужда от утехата му, за да победи обзелото я чувство на празнота.
	Манроу дипломатично заговори за други неща — за пътуването до Холандия, за пристигането на лекаря, за увереността си, че Редмънд ще се справи успешно със задачата да доведе Елизабет жива и здрава до дома на Роксейн. Той поддържаше разговора, така че да не й се налага да играе ролята на домакиня. И Роксейн истински му беше благодарна за тази мила постъпка, защото в момента не бе способна на никакви любезности.
	Пръв пристигна лекарят. Носеше чанта, пълна с всевъзможни мехлеми, хапчета и сиропи. Беше петият погълнат от пациента си и обясняваше внимателно на слушателите си какво е състоянието му, когато откъм коридора се дочу глъчка, възвестяваща пристигането на Елизабет.
	Тя тичаше, следвана от охраната си. Вратата се отвори широко, преди някой от прислугата да успее да стигне до нея. Елизабет спря за миг като закована на прага, по лицето й бе изписан ужас. При тези обстоятелства никой нямаше настроение да разменя любезности, нито пък имаше сърце да й съобщи не особено обнадеждаващите вести. А тя, без да пита нещо или да от деля поглед от лежащия върху леглото мъж, прекоси широката стая с бърза стъпка.
	Застана до леглото, изпълнена с благодарност, че вижда съпруга си жив, очите й се напълниха със сълзи, не можеше да сдържа връхлетелите я чувства. След това докосна леко ръката на Джони, сякаш че искаше да се увери, че е истински, премести длан върху главата му, погали черните сплъстени коси, като внимаваше да не го събуди. Лицето й беше мокро от сълзи, сърцето й се свиваше от тревога, измъчваше я мисълта за всичките страдания и болки, които беше изтърпял.
	Никой не посмя да се обади, докато тя сама не се обърна към тях.
	— Благодаря на всички ви, че рискувахте живота си — каза тихо тя — и че изведохте Джони от затвора точно навреме.
	Раните му не бяха превързани, защото всеки натиск възобновяваше кръвотечението, така че всеки можеше да види тежкото им състояние.
	— Той ще живее — каза тихо Елизабет, по обляното и в сълзи лице пробягна плаха усмивка. — Аз ще се погрижа за това.
	И тя отиде да прегърне първо Роби, после Роксейн, Която стоеше до него, а след това и Манроу, Адам и Кинмънт. Дори икономката и лекарят бяха включени в проявата на благодарността й, но те не бяха сигурни как да отвърнат на такава демократична постъпка. След като прегърна всички присъстващи, които почувстваха огромното й облекчение, като че ли сега, когато беше отново със съпруга си, всичко щеше да се оправи, тя се обърна към лекаря:
	— Сега кажете какво трябва да направим — каза енергично тя. Това беше същата жена, преживяла осем години в дома на Греъм, свикнала до води вечна война със злия си баща. Тя свати от раменете си наметалото и го метна върху един стол, след което добави: — Имам намерение да се науча как да свалям температурата. Освен това — добави предупредително тя, — възнамерявам аз да го храня и да забраня слагането на вендуза. Само при това условие ще можем да се разбираме.
	Гласът й, компетентният й тон, непоколебимостта и оптимизма сякаш достигнаха до някаква част от съзнанието на Джони, защото въпреки опиума, който бе погълнат, очите му се отвориха леко, устните му се раздвижиха и той прошепна: „Бетси“ с една забележима усмивка.
	Чула гласа му, тя се завъртя и се понесе към леглото. Приближи лицето си до неговото и се взря в полузатворените му очи.
	— Тук съм — прошепна тя. Очите й отново се бяха напълнили със сълзи.
	Клепачите му натежаха и се затвориха. Усилието да ги държи отворени в състоянието, в което се намираше, бе равносилно на преместването на планини.
	— Не си отивай — промълви Джони, протегнал немощно ръка към нея.
	Тя сплете пръсти с неговите и стисна леко ръката му.
	— Никога няма да те оставя — прошепна Елизабет. Пръстите му потрепнаха едва забележимо в отговор и той отново потъна в сън.


>	ГЛАВА ДВАДЕСЕТ И СЕДМА

	През следващия половин час присъстващите се оттеглиха един след друг. В стаята край Джони останаха Елизабет и една болногледачка, подпомагани от цяла армия слуги.
	Беше почти три часа през нощта, когато Роби придружи Роксейн два етажа по-долу до спалнята й. Когато застана пред вратата й, настъпи неловко мълчание. Събитията, станали през деня, бяха наистина изключително напрегнати и вълнуващи.
	— Благодаря ти, че беше толкова мил с мен тази вечер — започна тихо Роксейн. — Мислех тези спомени за отдавна погребани.
	Роби вдигна рамене в знак на съгласие.
	— Обстоятелствата са много сходни едно на друго. Естествено беше да си спомниш. — Усмивката му озари полумрачния коридор. — Слава Богу, че поне Елизабет е непоклатима в оптимизма си и е решена на всяка цена да не се отделя от болничната стая. Когато излязохме, двамата с лекаря спореха дали да рискуват да събудят Джони, за да сменят компресите върху раните.
	— С Джони са чудесна двойка — отбеляза Роксейн. И двамата могат бързо да вземат решения, начинът на действие…
	— Може ли да вляза? — прекъсна я тихо той, вперил поглед в лицето й.
	Тя се спря насред изречението. Погледна го напрегнато за миг, очите й говореха вместо нея и след това промълви едва чуто „не“. Изкушението да каже „да“ обаче беше толкова силно в полумрака на стаята, след всичките емоции и вълнения през този ден, с това силно младо тяло така близо до нея, с преследващия я спомен за смъртта на Джейми…
	Роби пое дълбоко въздух, опитвайки се да се пребори със силното си желание.
	— В такъв случай, лека нощ — прошепна той, докосвайки леко с пръсти ръката й.
	Не посмя да я целуне, все пак въздържаността му си имаше граници.
	— Ще се видим утре сутринта. — Гласът му звучеше сподавено, неестествено. Роби кимна, неспособен да води общи разговори. Тя обърна, влезе в спалнята си и тихо затвори вратата след себе си.


	Над голямата къща край Канънгейт цареше спокойствие през тази нощ, увенчана с успех. Господарят на Рейвънсби и неговата съпруга се бяха измъкнали от лапите на похитителите си. Всички от семейство Кари бяха на сигурно място, недосегаеми за хайките, плъзнали ги търсят след бягството им.
	В много малко от стаите в дома на графинята горяха свещи, но светлината им беше скрита от погледите на минувачите под тежките завеси. Между обитателите на дома, при които сънят явно не идваше, бе и Роксейн.
	Тя се беше свила в един фотьойл близо до огъня, вперила поглед в яркочервеното бордо в чашата си. Смяташе, че виното ще и помогне да заспи, но почти не бе пила от него, даде си сметка тя. Само въртеше чашата в ръцете си, мислите не й даваха покой. Остави чашата встрани и стана от фотьойла, обръщайки гръб към камината.
	Преди да успее да се обърне обаче, тя спря като закована, сложи ръка на устата си, очите й се разтвориха широко от смайване. Светлините на огъня проблясваха по копринената й жълта рокля.
	— Не издържах и се върнах — каза Роби, облегнат на вратата, все още облечен така, както беше, когато се разделиха, или по-точно полусъблечен, както беше от завръщането си след бягството на Джони.
	Мъжественият му вид я порази. Тъй като с ризата си бе превързал обезобразения кървящ гръб на брат си на връщане от тъмницата, горната част на тялото му беше гола, ако не се смяташе разкопчаното яке. Мускулите на ръцете и на широките му гърди изпъкваха още повече на светлината от огъня.
	Високата му фигура изглеждаше още по-снажна в полумрака. Присъствието му беше истинско изпитание за нея, защото тя не беше сигурна, че ще намери сили отново да му откаже.
	— От колко време си тук? — попита тя, сякаш това щеше да й помогне.
	— Не много отдавна. Качих се горе, след като се разделихме. Имах намерение да се подчиня.
	— А сега вече нямаш ли? — Тя усети, че сърцето й започва да бие все по-учестено и това я обезпокои.
	— Струва ми се, че е точно така.
	— Това е моят дом — напомни му Роксейн, изправила гръб, опитвайки се да го смути със собственическия си вид.
	— Знам. — Тонът му беше спокоен, безизразен.
	— Избрал си неподходяща нощ.
	— Знам.
	— Бих могла да извикам някой от прислугата, за да изхвърли оттук.
	— Би могла — отвърна той, като се отдръпна от вратата и тръгна към нея. — Наистина би могла, — разкопчаните токи на коженото му яке подрънкваха, докато вървеше. Младата жена откри, че този звук я привлича, не можеше да откъсне поглед, хипнотизирана от силните мускули на красиво оформената му гръд, стройното му тяло я възбуждаше още повече сега, когато бяха така близо един до друг. Бронзовата му кожа изчезваше зад колана му — погледът й се плъзна още по-надолу… опитвайки се да проникне под кожените панталони.
	Сякаш четейки мислите й, Роби взе ръката й, допря я гърдите си и я задържа в това положение с дланта й.
	— Изгарям за теб — прошепна той. — Пипни.
	Беше горещ, въпреки малкото дрехи на гърба си. Ръката й потрепера под неговата длан.
	— Опитвам се да се преборя с това — прошепна тя, — вдигнала очи към неговите.
	— Аз също. Милион пъти си казах, че е неприлично, непристойно да ти се натрапвам в мъката ти. И въпреки това съм тук, нетактичен, егоистичен, нетърпелив и нямам намерение да слушам нов отказ.
	— Това предупреждение ли е? — Гласът й потрепера. Той пое много бавно и дълбоко въздух, затвори очи и след това въздъхна.
	— Вероятно не — отвърна с лека усмивка Роби.
	— Все пак намек?
	Плахата й усмивка го възбуждаше още повече, той изруга наум. Досега не му се беше случвало да възпира желанието си и това му се струваше страшно трудно, ако не и невъзможно.
	— Ела да поговорим — предложи Роби, стисна ръката й в своята и я поведе към столовете, наредени около мината. — Но не ми обяснявай, че си на двайсет и осем години и имаш пет деца — продължи той, поглеждайки я крадешком, — защото това изобщо не ме интересува.
	Тя се опита да седне до него, но той я придърпа в скута си, приюти я удобно в обятията си, оправи широките й поли и рече:
	— Слушам те.
	— Ти си прекалено безгрижен — започна тя, усетила пробягващите по гърба тръпки.
	Той поклати глава.
	— Напълно сериозен съм.
	— Тази вечер съм лесно уязвима и беззащитна. — Изричаше думите си почти шепнешком.
	— Ще ти дам от моята сила.
	— На сутринта ще се мразя.
	— Ще се погрижа да не бъде така.
	— Какво ще кажат слугите?
	Роби я погледна изпод притворените клепачи с леко недоверчиво изражение.
	— Това не беше особено сполучливо.
	Тя се усмихна.
	— Боли ме главата.
	— Мога да се справя с това — отвърна самонадеяно той. — Сега, ако си свършила с извиненията…
	И бавно започна да подпъхва ръка под краката й.
	— Чакай…
	Той се беше подготвил да я вдигне, но се спря.
	— Знаеш, че това е неразумно.
	Роби се усмихна на думите й.
	— Ако това е най-доброто, което можеш да измислиш…
	Лявата му ръка притисна гърба й и той се изправи с нея без никакво усилие.
	— Ще заключа вратата — добави той, — за да се застраховаме срещу ранобудните и любопитни слуги.
	— Разкъсвам се от чувство за вина — прошепна до ухото му Роксейн, докато той превърташе ключа. — Чувствам се така несигурна… нерешителна…
	— Знам.
	Той я притисна силно към себе си за миг, след това наведе глава и я целуна по върха на носа.
	— След няколко минути ще се почувстваш по-добре.
	— Какъв арогантен младеж — каза тя, но виолетовите й очи го изгаряха, а ръцете й го прегръщаха с всичка сила.
	— Толкова ми е горещо — отвърна Роби, — изгарям…
	И той закрачи бързо към леглото, не беше сигурен, че ще може да чака и да се контролира още дълго, че няма да се нахвърли диво върху нея. Постави я на леглото, събу копринените й пантофки, сложи ги на пода и започна да се намества отгоре й.
	— Ботушите ти — напомни тя като негова майка.
	— После — прошепна задъхано той и покри тялото й със своето, така че тя усети силната му възбуда. Зацелува устните й, езикът му се плъзна в устата й като вестоносец на удоволствието. Диво желание прониза цялото й същество и когато той проникна в нея, тя остана без дъх, неразбираща защо толкова дълго му бе отказвала.
	Беше забравила колко жизнен, колко неуморен, невъздържан и див беше той. Беше забравила колко силно я възбуждаше, как я изпълваше, как екстазът проникваше в цялото й тяло и всичките й сетива. Беше забравила колко необуздан, колко ненаситен, колко оригинален беше той.
	— Ти просто не искаше да си спомниш — отвърна откровено Роби, когато тя му призна това малко по-късно през същата нощ или сутрин, тъй като вече бе започнало да се развиделява. Той лежеше до нея и галеше гърдите й във все по-разширяващи се кръгове, а тя бе изправила гръб и въздишаше блажено. — Но аз няма да ти позволя да го забравиш отново.
	Ръката му се спусна надолу към корема й, после още по-надолу и тя повдигна бедра, за да го окуражи.
	— Тази вечер ще оставя незаличим спомен — прошепна той.


	На сутринта, когато се събуди от целувките му, Роксейн разбра, че противно на всякакви разумни доводи и логика, отново беше влюбена, след всичките тези години. И се почувства ужасена.
	— Трябва да тръгваш — прошепна тя, полудяла от тревога.
	Как щеше да се справи с проблемите, струпали се на главата й? Нямаше да успее. Беше ограничила живота си в рамките на едно безметежно съществуване, откакто умря Килмарнък. Тази любов щеше да разруши така трудно извоюваното спокойствие, щеше да обърка живота на децата й. А срамът! Всички щяха да й се присмиват зад гърба. Десет години разлика. Беше прекалено голяма, за да може да се скрие.
	— Ще пиеш ли какао за закуска? — Устните на Роби се допираха до бузата й.
	— Не можеш да останеш тук. Иначе няма да избегна…
	— Скандала?
	— Да.
	— Ей сега ще се облека. Ще бъда твоят обожател, присъстващ на утринния ти тоалет. Няма да изляза оттук.
	— О, Боже…
	— Обикнах те от онази нощ миналото лято.
	— Не, не го казвай.
	Ръцете му обхванаха главата й от двете страни и широките му длани задържаха лицето й неподвижно срещу неговото.
	— Погледни ме — нареди той. — Няма да си тръгна Това няма да е краят на любовта ми към теб. Аз съм тук и ще остана тук, и ти можеш да отричаш и да се преструваш колкото искаш, но аз знам истината. Ти ми каза, че ме обичаш тази нощ.
	Тя се опита да поклати глава. Тъмните му очи потънаха в нейните.
	— Спомням си.
	— Не!
	Той се усмихна.
	— Може би този път няма да върнеш всичките ми покани, както направи през лятото.
	— О, Роби… — Очите й внезапно се напълниха със сълзи. — Няма да се получи. Няма да понеса да ми се присмиват. Много бързаш. Защо просто да не се наслаждаваме на…
	— Секса? — Гласът му беше режеш, изражението на очите му внезапно бе станало студено. Той я пусна и легна до нея. Постави ръце под главата си и се загледа горе в балдахина.
	— На всички мъже ли казваш, че ги обичаш?
	— Няма „всички мъже“.
	Главата му се завъртя към нея, погледът му беше леден.
	— Нима? — предизвикателно попита той.
	— Само Джони ли е бил след Килмарнък?
	— Не, разбира се, че не.
	— Точно така. Онова с мен бе случайно прегрешение, просто морският въздух беше причината да изпаднеш в такова настроение. И колко подобни прегрешения имаш?
	— Няма да ти отговоря.
	— Отговори поне на това — казваш ли им, че ги обичаш?
	Последните думи бяха изречени шепнешком, но зад тях прозираше гняв.
	Отначало Роксейн не отговори, борейки се със собствените си противоречиви чувства, но погледът му я пронизваше така безмилостно, както лежеше на белите чаршафи, че най-накрая тя отвърна честно:
	— Не — едва чу гласа си.
	— Не те чух — смъмри я дрезгаво той.
	— Не! — повтори остро тя. Нейният собствен гняв започваше да се възпламенява от грубото му нахлуване в доскоро добре уредения й живот. — Доволен ли си? Щастлив ли си сега? Влюбена съм в теб, дявол да го вземе! И ти ще съсипеш моя живот и живота на децата ми! И аз ще бъда нещастна и главната тема за подигравки на всяко събиране от май до декември! Надявам се, че си даваш сметка какво стори, като влезе в стаята ми снощи, след като те помолих да не го правиш и скочи в леглото ми, докато аз се опитвах да ти избягам. Предполагам, че си дяволски щастлив!
	— Често ли крещиш така?
	Усмивката на Роби показваше, че не е впечатлен от избухването й.
	— Непрекъснато — каза заплашително тя, бялата й кожа беше почервеняла от гняв. — Излизай веднага, докато все още имаш някакъв шанс.
	Той се усмихна, без да откъсва очи от лицето й.
	— Аз съм толерантен човек.
	— Ти си още едно момче.
	— Отдавна не съм — отвърна спокойно той, недосегаем от сарказма й, сигурен в себе си, самоуверен.
	Когато на тринайсетгодишна възраст беше напуснал дома си, за да учи в университет, нещо обичайно за епохата, той вече бе добре запознат с оръжията, с ездата, с жените. Единбург, а след това Утрехт и Париж на свой ред бяха допринесли за обучението му както в академичните дисциплини, така и в порока.
	— И възрастта ти изобщо не ме интересува, ако проблемът ти е твоята суета.
	— Сега е лесно да говориш така. Но какво ще стане по-късно? Как ще понасям безконечните злобни намеци? Не знам дали ще имам толкова кураж. Каквото и да мисля сега, не знам какво ще стане, когато се наложи наистина да преживея това.
	— Тогава помисли за това и по този начин… децата харесват Джони. Винаги са се отнасяли към него като към свой чичо и сега той наистина ще им стане такъв.
	— Не мога да се омъжа за теб!
	До този момент тя беше имала предвид само любовна връзка, но дори и това й се струваше прекалено. Все пак мнозина биха разбрали любовта й към младежа. Но брак!
	— Това е невъзможно. Всички хумористични издания в страната ще се заемат да обсъждат любовния ни живот!
	— Боже мой, Рокси, как може това да е от значение?
	— Ти просто не знаеш тези неща.
	— Очевидно не. Защо не ми обясниш?
	— Спомняш ли си лейди Кеър, която се омъжи за младия свещеник?
	— Не.
	— Е, добре, тя направи това и в продължение на една година всички се шегуваха само с неговата младост, нейната възраст и божествените му занимания.
	— Слушай, скъпа, не искам да споря по повод твоите скрупули за възрастта или каквото и да е друго по този въпрос. Честно казано, всичко това ме отегчава до смърт, защото не давам и пукнат грош за него. И ми се иска и с теб да е така. Във всеки случай, до лятото няма да бъда в Шотландия, така че ще имаш достатъчно време да промениш мнението си.
	— Или ти да промениш своето — отвърна тя, повдигнала замислено едната си вежда.
	— Да, скъпа.
	— Но не го мислиш.
	— Господи, ама ти наистина си страшно настроена да спориш.
	— Може би в крайна сметка ще откриеш, че не ме обичаш — каза тя мрачна и нацупена.
	— Ти си разстроена. — Гласът му за разлика от нейния, звучеше меко.
	— Дяволски прав си.
	— Мога да ти помогна… да се успокоиш.
	Думите му, произнесени бавно и тихо, звучаха обещаващо.
	— Да не си посмял да предприемеш нещо, дявол те взел! — рече раздразнено Роксейн, изправяйки внезапно гръб и втренчила поглед в него. Огнените й коси контрастираха с млечнобялата кожа на раменете й.
	Изключително дългите му мигли се вдигнаха бавно и очите му се впериха в нея изпод сянката им.
	— Бих бил щастлив да го сторя.
	Тя се разсмя и вдигна ръце.
	— Предавам се.
	— Вече беше време. — Върху чувствените му устни бавно се появи усмивка. — Сега, що се отнася до това, че се чувстваш разстроена…


>	ГЛАВА ДВАДЕСЕТ И ОСМА

	— Усещам мириса ти…
	Шепот, познат плътен глас.
	Елизабет отвори очи. Беше се облегнала на леглото на Джони. Вдигна поглед към него. Очите му бяха затворени, дишането — равно и тя отново задряма. Спеше й се след прекараната в бдение нощ.
	Не след дълго черните мигли на Джони се повдигнаха и сините му очи заоглеждаха стаята, търсейки източника на познатото ухание. Къде е тя? Мирисът й изпълваше ноздрите му. Ето я. Душата му се изпълни с радост.
	— Бетси?
	Този път гласът му беше по-силен.
	Тя почти подскочи, отвори очи, видя втренчения в лицето й поглед и изписка от радост.
	Той немощно помръдна ръка към нея.
	Елизабет се изправи бързо, приближи се така, че пръстите им да се докоснат; деликатен контакт, който свързваше живота им, душите им, любовта им. Наведе се и предпазливо го целуна, поставяйки бузата си до неговата на възглавницата.
	— Изглеждаш чудесно — прошепна тя. Огромната й радост й пречеше да види действителното му плачевно здравословно състояние.
	Жизнелюбивият му дух блестеше в погледа му.
	— Липсваше ми.
	Тя се бореше със сълзите, които напираха при мисълта за всички мъки, които беше изтърпял заради нея.
	— Никога повече няма да те изпускам от погледа си.
	— В безопасност ли сме? — попита той, сякаш също започваше да си припомня.
	— В дома на Роксейн сме…
	Той се усмихна.
	— Добре. Тогава целуни ме още неколкостотин пъти.
	Което тя и стори, без да бърза и с удоволствие, докато Манроу, който се бе събудил рано, за да види как е Джони, не ги прекъсна. Той застана отстрани на леглото, така че Джони да може да го вижда и му разказа за случилото се миналата нощ. Когато свърши разказа си, раненият мъж го попита:
	— Колко време още мислиш, че „Трондхайм“ може да остане да чака?
	— Той отплува тази сутрин. Те преобръщат цялата страна с главата надолу, за да те търсят. Стоката вече беше натоварена, така че нямаха оправдание да чакат повече.
	— Значи, ще им трябват осем дни, за да се върнат от Веере.
	— Или две седмици, това зависи от вятъра и бурите които не са рядкост по това време на годината.
	— Значи се налага да ставам рано тази сутрин — каза усмихнато Джони.
	— По-добре почакай още един-два дни — отвърна с доволна усмивка Манроу.


	Още на следващата сутрин настоя да му помогнат да седне на един стол. Беше му нужна помощта на двама мъже, за да стане от леглото. Той постоя известно време прав до него, подпрян на рамката му, стиснал здраво челюст. По челото му и горната устна изби пот, пребледня силно. Късото разстояние до стола измина все така придържан от другите двама. Седна с усилие, хванал се здраво за страничните облегалки.
	Трябваше да минат няколко минути, преди лицето му да възвърне нормалния си вид и дишането му да се успокои. След това светлосините му очи се вдигнаха към заобиколилите го тревожни физиономии.
	— Няма да падна — рече с лека усмивка той. — Поне не в близките пет минути. Лекуващият ме екип мисли ли, че чаша вино би се отразила добре на здравето ми, защото аз лично го предпочитам пред морфина.
	Шестима души скочиха едновременно и скоро Джони пиеше от най-хубавото бордо на Роксейн.
	Той се възстановяваше благодарение на младостта си и на уменията на изкусния лекар на Роксейн, който има ще специални познания за мехлемите и билките лекуващи рани. Тъй като му се беше налагало често да спасява буйни младежи, уреждащи споровете си с дуел, той имаше богат опит в лекуването на жестоко наранена човешка плът.
	Роксейн не спираше да се появява в обществото, макар и не толкова често, за да не привлича вниманието към дома си. На няколко пъти, срещайки граф Брусижън на публични места, тя успя да отложи обещаната му визита под претекст, че децата й са болни и затова не приема никого.
	В действителност бе изпратила тайно децата в едно от провинциалните си имения още на другата сутрин, след като Джони беше пренесен в дома й. Въпреки че по-големите й деца вече бяха достатъчно разумни и на тяхната дискретност можеше да се разчита, по-малките все още не бяха способни да държат езика зад зъбите си. Съучениците и приятелите им също знаеха, че са неразположени.
	Роксейн обаче не допускаше и за миг, че решението й да изпрати за две седмици децата на село може би е продиктувано и от силната страст, която изпитваше към младия си любовник.
	Двамата с Роби прекарваха повечето време в стаите й, въпреки че често се появяваха на обяд в апартамента на Рейвънсби. За всички беше ясно, че са луди един за друг, въпреки че никой от тях не беше споделял публично чувствата си. Но те явно често забравяха, че не са сами и се докосваха един друг с онази особена интимност, типична само за влюбените. Като двойка те бяха изумителни, цветовете им бяха много близки, приликата беше направо подозрителна, като между брат и сестра. Чертите и на двамата отговаряха на общоприетите представи за класическа красота. Очите на Роксейн бяха тъмновиолетови, а на Роби — наситено кафяви, почти черни, косите й бяха с огнени отблясъци, а неговите — в по-тъмни кестеняви тонове. Разликите в пола им се подчертаваха от различията в цветовете на кожата — нейната беше по-бяла от неговата, тя приличаше на оранжерийно цвете, а той — на някое по-грубо, по-некултивирано растение, както беше загорял от слънцето и морето. Бяха равностойни и в простодушната изява на желанието си един за друг. Естествени и непресторени, те се бяха отдали напълно във властта на любовта.


	Една вечер Елизабет бе заспала, Роксейн бе на прием, а Роби крачеше неуморно напред-назад в очакване на завръщането й.
	— Ще заведеш ли Роксейн в Холандия? — попита го внезапно Джони.
	— Не.
	— Значи тогава това не е сериозно?
	Той беше изненадан. Поведението им оставяше друго впечатление.
	Роби прекъсна за момент разходката си и впери поглед в брат си, който се беше полулегнал в един фотьойл край огъня.
	— Казах й, че ще се върнем през лятото. Не може да остави децата си. Но да, сериозно е. И не споменавай за възрастта й, защото не искам да чувам за това.
	— Нямах подобно намерение.
	Роксейн беше по-възрастна и от него, но това не му пречеше да я обича.
	— Може да стане така, че да не се върнем през лятото. Възможно е уреждането на нещата да продължи по-дълго.
	Роби се отпусна на един от съседните столове с изкривено от неприятната вест лице.
	— Въпреки това — рече той, — аз ще се върна по-рано от вас и тогава ще решим какво ще правим.
	— Ти вече си решил, нали?
	— Точно ти ли ме питаш, ти, който се ожени за дъщерята на Харолд Годфри.
	— Прав си естествено. Прости ми.
	— Боже Господи — възкликна Роби, — нима ще ни е нужно толкова време, за да възвърнем собствеността си?
	Беше нетърпелив, не искаше нищо да осуетява намеренията му, които бяха по-оптимистични.
	— Куинсбъри има подкрепата на съда. Затова пък ние притежаваме полици на всички по-заможни хора в Шотландия. Освен това сме важен фактор в търговията и боравим с по-голямата част от парите им в Европа. А сега, както са се развихрили френските пирати, цените на борсата се качват неимоверно… — Джони се усмихна и продължи: — Освен това ние контролираме и цените на валутата. С всеки изминат ден опасността от разоряване става все по-голяма.
	— Има си своите предимства да бъдеш банкер на по-голямата част от Шотландия — измърмори Роби.
	Търговските и банкови контакти на семейство Кари се простираха от Париж и Бордо до Лондон, Единбург, Амстердам, Хамбург, Данциг и Стокхолм.
	— Не забравяй, че също така финансираме и част от шотландските полкове във войната на Малборо.
	Някои от офицерите държаха парите си в банката им в Ротердам.
	— Каутс разясни положението ми на всички. Очаквам петицията ми да бъде разгледана от Кралския съвет до един месец.
	Роби въздъхна:
	— Но след това все пак ще трябва да определят дата за делото и един Господ знае колко дълго ще продължи това.
	— Не е задължително. Кралският съвет може просто да реши, че няма нужда да има присъда… и Куинсбъри ще си тръгне от Голдихаус. И тогава ще остане само Годфри.
	Гласът на Джони стана съвсем тих.
	— Нямам търпение да го убия.
	— А Елизабет?
	— Не съм говорил с нея по този въпрос и не мисля и да го сторя. Годфри е много опасен за семейството ми, каквото и да е неговото влияние. Помисли за нашето дете… какво би могъл да му направи той.
	— Тя може и да не разбере.
	Джони повдигна рамене.
	— Зависи при какви обстоятелства и пред какви свидетели ще се срещнем с него.
	— Но това ще стане, след като си възвърнеш собствеността, нали?
	— И титлите си…
	— Може би още през това лято.
	Джони се усмихна зловещо.
	— Няма ли да бъде чудесно?


	През следващите няколко дни в дома на графиня Килмарнък цареше спокойствие. Състоянието на Джони се подобряваше с часове, бременността на Елизабет вървеше към края си, а Роксейн и Роби се наслаждаваха на прелестите на новата любов.
	Тогава през едно слънчево мартенско утро „Трондхайм“ пусна котва в Лийт.
	И гостите в дома на графиня Килмарнък се приготвяха да отпътуват.


>	ГЛАВА ДВАДЕСЕТ И ДЕВЕТА

	Гостите на Роксейн използуваха дните, през които „Трондхайм“ трябваше да премине митническите формалности и да разтовари стоката си, за да се подготвят за пътуването. На борда на кораба трябваше да се натовари храна, както и да се осигурят лекар и акушерка, които да отпътуват с тях. Въпреки че здравето на Джони се възстановяваше бързо, той все още не беше възвърнал предишната си сила, а бременността на Елизабет беше така близо до края си, че бе напълно възможно бебето да не дочака пристигането им в Ротердам.
	Роксейн продължаваше да се появява на светските събития, на които нямаше как да не отиде. Последната нощ преди отплуването на „Трондхайм“ беше поканена на вечеря у графиня Съдърланд. Роксейн нямаше как да откаже на старата си приятелка, защото партито беше по повод годежа на най-малката й дъщеря. Все пак възнамеряваше да остане на самата вечеря, предшестваща бала, от списъка на чиито поканени помоли да я зачеркнат.
	Тя беше във вестибюла, готова да си тръгва, когато пристигнаха Харолд Годфри и херцог Куинсбъри.
	Нямаше как да ги избегне, без да предизвика подозрения с поведението си. Въпреки че треската по преследването на Джони бе понамаляла, издирването все още не беше приключило. Така че тя се приближи с грациозна усмивка към тях.
	— И ти ли пристигаш сега? — попита с поклон Куинсбъри.
	— Всъщност си тръгвам — отвърна Роксейн. — Децата ми са болни, но бях обещала на Джийни да дойда на вечерята.
	— Колко жалко — отговори учтиво херцогът, но вниманието му внезапно бе привлечено от един от неговите помощници, който му махаше от долните стъпала. — Ще ни липсва прекрасната ти компания. Извини ме графиньо — добави той, — Фентън изглежда доста развълнуван.
	И покланяйки се леко, той се отдалечи. Харолд Годфри не го последва. Продължаваше да седи неподвижно срещу нея, едър, внушителен, без да откъсва поглед от лицето й.
	— Успя да ме отбягваш в продължение на доста дни, графиньо.
	Разгорещеният му тон се подсилваше чудесно от огненочервения цвят на палтото му.
	— Съвсем не те отбягвам Годфри. Децата ми са болни, затова не приемам посетители.
	Тя дръпна края на пелерината по-близо до тялото си, сякаш търсеше защита от нея.
	— Но все пак излизаш — заяви не особено нежно той. — Би могла да дойдеш в моя апартамент.
	— Съжалявам.
	Опитваше се да прикрие с дворцови любезности грубата му прямота.
	— В момента времето ми е много ограничено. Явявам се само на събитията, където присъствието ми е абсолютно задължително. С пет деца, всичките болни от едра шарка в различен стадий. Господ ми е свидетел, че ми остава много време за светски задължения. Може би по-късно.
	— Може би, госпожо, би могла да намериш малко време и сега.
	Той сграбчи китката на ръката й през кадифения плат пелерината, причинявайки й болка с жеста си.
	— Наистина, Годфри, не обичам насилието. — Виолетовите й очи го гледаха решително. — Ако обичаш, пусни ме, или ще викам за помощ.
	Той не я пусна веднага, за да й покаже на какво е способен.
	— Нямам намерение да чакам още дълго, госпожо.
	Гласът му беше кадифен и изпълнен със злоба, когато пусна ръката й.
	— Ще почакаш колкото трябва, Годфри — отвърна тихо Роксейн, не успявайки да сдържа гнева си. — Ще се съобразиш с моето удобство.
	— Ще видим.
	Сините му очи, над които бе надвиснала тежката му напудрена перука, бяха леденостудени.
	— Наистина ще видим — каза с царствен вид тя. Очите й отвърнаха безсрамно на погледа му.
	След като кимна почти незабележимо, тя забърза към изхода. Не я интересуваше дали каретата й вече бе докарана пред външните стълби. Беше вбесена от бруталността му.
	Проклетият му англичанин! И проклетият Куинсбъри с вечната му безупречна учтивост. Чувстваше се отвратена до смърт от тези безпринципни мъже.


	На следващата вечер Роксейн точно пишеше писмо до децата си, когато в дневната й влезе Джони. Тя се изненада, като видя, че е слязъл на първия етаж. Въпреки невероятно бързото подобряване на здравословното му състояние, той все още беше слаб. Тя се усмихна от бюрото си.
	— Успял си да слезеш цели три етажа.
	— Както виждаш.
	Той разтвори театрално ръце. Не беше възвърнал напълно килограмите си и бе по-слаб, отколкото преди, но усмивката му си оставаше същата.
	— Готови ли сте да тръгвате?
	Носеше богато украсено кафяво кожено пътно палто От едната му страна проблясваше меч.
	— Веднага щом всички се приберат. Те изчакаха да се мръкне, за да могат да излязат по задачи.
	Той прекоси стаята и се отпусна на дивана с висока облегалка точно срещу бюрото й.
	— Исках да сляза, за да ти благодаря отново, преди да тръгнем.
	— Винаги си добре дошъл тук. — Лицето й се озари от усмивка. — Беше истинско удоволствие да преметна така Куинсбъри и Годфри.
	— Роби ми каза, че не си искала да дойдеш с нас в Холандия.
	Тя постави перодръжката върху бюрото и сплете пръсти, преди да отговори:
	— Не мога и да помисля за това, не искам да оставям сами децата, въпреки че въобще нямаше да помислям за подобни неща, ако бях достатъчно разумна. Той е страшно, прекалено млад.
	Тя погледна замислено към мястото, където седеше Джони.
	— Позволявам си да се държа много глупаво, щом стане дума за него.
	— Може би щях да се съглася с теб преди една година, когато още не разбирах, че съществуват удоволствия, които не са случайни или преходни. Ако действително държиш на него, държанието ти е глупаво. Боже мой, Рокси, ние с теб със сигурност можем да отличим любовта от любовното приключение. Достатъчно години прекарахме в практикуване на второто и изхабяване на първото.
	— В този свят всичко това е по-различно за мъжа. Младата жена е прекрасна награда за него, той може да я има така, както може да има и всяко бижу, което пожелае.
	Джони се усмихна.
	— Искаш ли да имаш, да притежаваш брат ми?
	Роксейн се усмихна на свой ред.
	— Честно казано — да. Нима няма да е лесно да го сторя? Просто ще го прибавя към колекцията си от скъпоценни вещи и ще го вадя, за да му се възхищавам, което ми се прииска.
	— Но при положение, че не го обичаш? — намеси се тих глас младият мъж.
	— Да — и в това точно е сложността на проблема. Той няма да бъде така послушен, както една млада любовница, нали?
	Джони се разсмя.
	— Напълно си права, доколкото познавам брат си.
	— Това наистина е една дяволска дилема. — Тя се облегна на стола и въздъхна.
	— Не би трябвало да бъде… ако единственото, което те притеснява, е реакцията на обществото.
	— Не съм предполагала, че съм толкова плаха и суетна. Изненадана съм от себе си.
	— Ти си една красива жена, привикнала на ласкателства — каза тихо Джони, отдавайки дължимото на прекрасната й бяла кожа, богатата меденочервена коса, на пищното женствено тяло в рокля от зелено генуезко кадифе. — Страхът от подигравките трябва да е нещо ново за теб. Имай предвид обаче, скъпа, че щом веднъж си възвърнем земите от Куинсбъри, двамата с Роби ще бъдем насреща, за да пресечем желанието на който и да е да прави неприятни забележки.
	— Децата сигурно също ще бъдат изложени на подигравка — рече тя, бърчейки чело.
	— За същите тези деца, които познавам, ли говориш? Тези, които подложиха на сериозно изпитание търпението, издръжливостта и мъжеството на поне десетина възпитатели и гувернантки? Никога досега не ми е направило впечатление, че са толкова чувствителни?
	— Да не би да искаш да кажеш, че децата ми са палави? — Тя се усмихна развеселена.
	— Във възможно най-добрия смисъл на думата… — Той също се усмихна.
	— Да. Всъщност това е причината, поради която винаги съм се разбирал така добре с тях.
	Настъпи кратко мълчание, по време на което Роксейн се облегна на бюрото и започна без нужда да подрежда писмените материали отгоре. Когато най-после заговори, гласът й звучеше резервирано:
	— Всъщност Роби говори за брак.
	— Знам.
	Джони прекрасно разбираше притесненията й. Самият той неотдавна беше открил непознатия му доскоро свят на любовта.
	— Опитах се да го разубедя, но той не иска да ме чуе.
	— Роби е влюбен в теб. Няма избор. Защо да не се ожените?
	— Значи сега ще му бъдеш и адвокат, след като намери блаженството в брака.
	— И то искрен адвокат, при положение че го обичаш, света няма нищо по-хубаво от това.
	— Говориш толкова убедително. Сега е твой ред да бъдеш искрена. Признай, скъпа, след всичките тези години от смъртта на Джейми, не си ли най-после отново щастлива?
	Тя го изгледа продължително, свещите запалваха виолетови огънчета в очите й. След това сведе поглед.
	— Изпитвам угризения, защото не се чувствам виновна за това, че не оставам вярна на паметта на Джейми, отново съм лудо влюбена така, както бях на шестнайсетгодишна възраст.
	— Значи това чувство ти е познато.
	— А ти го усети за първи път, когато срещна Елизабет?
	— Дори и тогава не разбрах, че това е любов, докато не научих, че ще се омъжва за някой друг.
	— Прекалено дълго беше бягал от жените, които те преследваха навсякъде, за да промениш така внезапно навиците си.
	— Бягал ли съм от теб?
	— Не — заяви с мила усмивка тя, — но и аз не съм те преследвала.
	— А… — И Джони хвърли проницателен поглед към жената, с която толкова дълго бяха делили свободното си време. — Това обяснява защо се разбирахме така добре.
	— Това беше една приятна игра, Рейвънсби.
	— Да, и аз ти благодаря и за това — отвърна тихо той. — Приятелството ни ми достави голямо удоволствие, така както ще ми бъде приятно и да ми станеш снаха. Между другото — добави той — може да помислиш за сватбената си рокля, така че да е готова в началото на лятото, защото Роби ще чака най-късно до юни.
	— И аз трябва да се подчиня на желанията му?
	Джони вдигна леко длан, сякаш да се защити от обидата в гласа й.
	— Не ме намесвай във вашия конфликт, скъпа. Само повторих най-съкровените мечти на брат си.
	Той изви очи към прозорците при приглушения шум от спиращ долу екипаж.
	— Гости ли очакваш?
	Тя също се беше обърнала по посока на звука.
	— Нямам представа кой може да бъде.
	Роксейн вдигна рамене.
	— Самюъл има нареждане да отпраща всеки посетител. И тези ще върне.
	Малко по-късно до тях достигна глухото ехо от възбуден мъжки глас, последван от по-умерения тон на Самюъл.
	— Може би е някой от твоите недоволни ухажори? — заинтересува се с лека усмивка Джони.
	Беше се излегнал на дивана й така, както бе правил толкова често в миналото, и за момент картината й се стори до болка позната — тихата, осветена от свещи стая, стройното тяло на Джони.
	— Не мисля, че сред тях има недоволни — отвърна кокетно тя.
	— Аз също — съгласи се Джони, усмихвайки се още по-широко. Спомените от връзката им наистина бяха прекрасни.
	Гласовете, идващи от долния етаж, заглъхнаха.
	— Самюъл явно се е погрижил за него — рече Роксейн и се отпусна назад в стола си.
	Джони, който се ослушваше напрегнато, не й обърна внимание на факта, че каретата все още не беше тръгнала.
	— Как са децата? — попита вместо това той.
	— Наслаждават се на природата. Точно им пишех, че отивам да ги доведа.
	Погледът й се насочи към вратата, тъй като до ушите й достигна звукът от бързо приближаващи се стъпки и протестите на Самюъл.
	— Който и да е това, Самюъл явно не е успял да го удържи — обяви безстрастно Джони, който също се вслушваше в засилващата се глъчка.
	Миг по-късно двойната врата на всекидневната се разтвори с трясък.
	— Най-после, графиньо… да ви открия вкъщи.
	— Съжалявам, миледи — заизвинява се Самюъл, който следваше по петите Годфри, разстроен, със зачервено от препускането по стълбите лице. — Той не иска и да ме чуе.
	— Махай се, стар глупак такъв — изръмжа Годфри, избута навън иконома и тръшна вратата в лицето му. След това пъргаво превъртя ключа в ключалката, сложи го в джоба си и се обърна към Роксейн.
	— А сега, скъпа моя — изръмжа отново той със сърдит, злобен вид, — тази нощ трябва да ме забавляваш.
	— Защо да не те забавлявам аз вместо нея? — обади Джони, надигайки се от дивана с високата облегалка, която го прикриваше от погледа на натрапника. Дори и да беше изненадан, Харолд Годфри успя да го прикрие великолепно.
	— Да не би да нахлух в любовното ви гнезденце? — попита саркастично той. — Нищо чудно, че графинята не желаеше да приема никого. Момиче за забавления, дошло доброволно, а, Рейвънсби, докато жена ти осигурява поколението.
	— Само си извади меча, Годфри — отвърна безстрастно Джони, свивайки пръстите на лявата си ръка, — така че да мога по-скоро да те изпратя в ада.
	Нищо от огромната фигура на Брусижън не потрепна, само погледът му пробяга по стройното тяло на младия мъж.
	— Поотслабнал си, Рейвънсби — каза той с кадифен глас, в който въпреки всичко се долавяше нетърпение. — Мислиш ли, че това ще ти бъде по силите?
	— Ела и ще видиш, Годфри — прошепна Джони, гласът му, макар и тих, се чуваше отчетливо в настъпилата пълна тишина.
	Без да се обръща към Роксейн, той добави още по-тихо:
	— Застани до прозореца и не мърдай оттам.
	Докато говореше, Джони измъкна камата си, чиято прекрасно изработена дръжка пасваше чудесно в дясната му длан.
	— Наистина ще ми доставиш удоволствие да те убия, Рейвънсби — обяви нахално граф Брусижън, събличайки лимоненожълтото си палто, — пък каквото и да става с делото на Куинсбъри.
	Междувременно Джони също беше съблякъл палтото си, но без да отделя поглед от Годфри, тъй като вече имаше добра представа за подлия му характер.
	— Можеш да опиташ, Годфри…
	Двамата бяха застанали един срещу друг. Граф Брусижън държеше меча в дясната си ръка, а камата — в лявата. Остриетата проблясваха мрачно на светлината на свещите. Гравираният върху меча на Джони вълк, знак за немската му направа, приличаше отдалеч на зло око. Тъй като повечето представители на семейство Кари от поколения насам бяха левичари, те щяха да се бият не по традиционния начин — меч срещу кама, а меч срещу меч и кама срещу кама. А това беше по-опасният вариант, тъй като едната страна на тялото оставаше по-уязвима.
	Джони стоеше, без да помръдва във всекидневната на Роксейн, висок, строен, спокоен. Само очите му горяха от нетърпение в очакване противникът му да започне пръв.
	Така застанали един срещу друг, Годфри изглеждаше още по-внушителен и огромен, тъй като Джони беше доста отслабнал.
	— Няма да издържиш дълго, Рейвънсби… — процеди студено граф Брусижън.
	— Тогава ще трябва да те убия по-бързо — отвърна тихо младият мъж.
	От гърлото на Годфри се изтръгна ядосано ръмжене, той завъртя рапирата си и я насочи право към корема на Джони, който светкавично се извъртя.
	— Станал си по-бавен отпреди, Годфри.
	Гласът му звучеше предизвикателно. Миг след това се наведе и камата се плъзна край ухото му, след това вече никой не приказваше, само остриета се срещаха, кръстосваха се, плъзгаха се. Двамата мъже се биеха на живот и смърт, навеждаха се, извиваха отскачаха, нападаха. Не след дълго дишането им се учести. Четирите остриета проблясваха като светкавици светлината на свещите.


	Редмънд разпозна синята карета на графа, спряла в дъното на улицата, въпреки слабата светлина на фенера край дома на графиня Килмарнък.
	— Екипажът на баща ти — прошепна той и дръпна Елизабет зад ъгъла, за да приближат към къщата откъм тъмната й страна. — Сигурно отново прави опити да се види с Роксейн.
	Когато обаче влязоха в кухнята, мигновено разбраха, че нещо не е наред. Слугите бяха възбудени, събрали се около вратата, водеща към горния етаж. Всички говореха едновременно, вълнението им увеличаваше бъркотията. Двама лакеи, въоръжени с кухненски ножове, пазеха от двете страни на стълбището. Оставяйки пакетите, които бяха донесли от лекаря, Редмънд и Елизабет се опитаха да успокоят глъчката дотолкова, че да разберат от обясненията им какво всъщност ставаше.
	— Стой тук — нареди Редмънд, когато историята излезе наяве. — Качвам се да помогна. Ти не можеш да помогнеш с нищо — добави предупредително, забелязал познатия решителен блясък в очите й. — Само ще пречиш — продължи да я увещава той, въпреки че вече почти бе прекосил кухнята.
	Тъй като нямаше намерение спокойно да чака, за да разбере дали съпругът й не е убит, Елизабет се заизкачва по стълбите веднага след като Редмънд се скри от погледа й.


	Звукът от ударите по дървото предупреди тримата във всекидневната, че вратата скоро ще бъде разбита, но нито едни от мъжете не можеше да рискува да погледне към нея.
	Роксейн, притиснала се към тежките завеси под свода до прозореца, гледащ към улицата, искаше да извика: „Побързайте, побързайте!“ Джони беше изтощен и изглеждаше на края на силите си. Тъй като вече не беше принуден да се защитава, Годфри атакуваше свирепо. Тя се страхуваше да вика за помощ, за да не разсее Джони и само безпомощно наблюдаваше как той губи силите си.
	За човек, който само преди няколко дни е бил на смъртно легло, младият мъж показваше необикновена издръжливост. И двамата противници бяха ранени, но Джони бе в много по-неизгодна позиция. Тъй като съвсем наскоро бе загубил голямо количество кръв, сега и най-малкото кръвотечение можеше да го събори.
	Въпреки че все още се защитаваше с лекота, отбивайки точно и безгрешно атаките на Годфри, той беше позагубил част от пъргавината си и нямаше вече нужната сила да напада.
	Годфри очевидно разчиташе на слабостта на противника си, непрекъснато се приближаваше, после отстъпваше, принуждавайки го по този начин да не спира за миг движението си, за да може по-бързо да го умори и да отслаби зашитата му.
	Джони се биеше инстинктивно, координацията между ръцете, очите и мозъка му бе станала автоматична след всичките години, прекарани под ръководството на баща му, след допълнителното усъвършенстване на фехтовката в Париж. Всяко париране на ударите, макар и извършено подсъзнателно, беше плавно и сигурно.
	Това, от което се нуждаеше обаче, бяха жизнени сили, за да може да атакува, да настъпва, да убие, а той съвсем не беше сигурен, че ги има.
	Годфри атакуваше все по-интензивно, съзнавайки, че вратата няма да издържи още дълго, движеше се бързо, но Джони неизменно отбиваше ударите му, овладя до съвършенство всички трикове и тънкости на ръкопашния бой.
	Годфри се биеше с изключително майсторство, възползваше се от всяка предоставила му се възможност, отбраняваше се безпогрешно, изчакваше противника си да грохне, сякаш правеше демонстрация на класическа фехтовка.
	Джони, с мокра от пот риза, отстъпваше постепенно, силните му ръце трябваше непрестанно да отбиват неотслабващия натиск на Годфри, всеки един от тренираните му мускули и сухожилия отвръщаха с безпогрешен рефлекс.


	Вратата най-после се отвори с трясък и Джони мярна с крайчеца на окото си Елизабет. Това едва не му струва живота, защото за миг той свали гарда си и Годфри незабавно нанесе удар.
	Той беше на косъм от смъртта, но вдигна меча си и така успя да предпази гърдите си от фаталния удар.
	Започна пак да се отбранява, да отстъпва, събори някакъв стол, за да си осигури пет секунди почивка, докато Годфри изрита настрани препречилата се на пътя му барикада. Чувстваше, че не трябва да отлага повече решителната атака, иначе скоро щеше да се сгромоляса от изтощение.


	Вдигнал пистолета си, Редмънд се опитваше да се прицели в непрестанно движещата се фигура на Годфри, но това беше много трудна задача, тъй като Джони бе много близо до мишената му. Осветлението беше слабо, а присъствието на Роксейн — допълнителен проблем, тъй като дуелиращите се бяха приближили до южната стена.
	Уплашена и ужасена, но в същото време изпълнена с решителност, Елизабет каза:
	— Остави на мен, Редмънд.
	Той се поколеба за миг, докато тя чакаше с протегната ръка към пистолета. Мишената бе изключително трудна и той не беше сигурен, че тя ще се справи. Докато не видя изпълнения и с ненавист смразяваш поглед.
	— Не забравяй, че куршумът отива малко вляво — предупреди я той, докато й подаваше инкрустирания със сребро пищов.
	— Знам. Пет сантиметра.
	Гласът й беше безизразен, ръката й — абсолютно спокойна. Тя вдигна оръжието, подпря го отдолу с лявата си ръка и започна да следи фигурата на баща си, който непрестанно се движеше: атакуваше, оттегляше се и пак атакуваше. Изчакваше момента, в който изстреляният от нея куршум нямаше да застраши живота на Джони или на Роксейн.
	Редмънд измъкна бавно ловджийския нож от калъфа, висящ на колана му, и го сложи на дланта си, като че ли искаше да го претегли. Той щеше да послужи в случай, че господарката му не улучеше целта си.


	Събирайки последните си сили, преди ръцете и краката да спрат да му се подчиняват, Джони реши да атакува.
	Годфри се защитаваше френетично, отбивайки движещия се с учудваща бързина меч срещу него. Двамата мъже бяха наистина равностойни съперници, и двамата родени фехтувачи, които сега вече се биеха отчаяно.
	Джони усещаше, че всеки момент ще рухне, дишаше тежко. В този момент камата на Годфри се закачи в една от резките на неговия нож и по-възрастният незабавно се възползва от тази случайност, напрегна сили и изби камата от ръката на Джони, който сега вече наистина беше в много неизгодна позиция.
	Концентрирана до краен предел в подвижната мишена, Елизабет отчаяно се молеше да спрат да се движат за миг.
	Двамата мъже обаче се дуелираха със зашеметяваща скорост.
	Годфри сякаш бе получил нов приток на енергия и принуждаваше противника си непрекъснато да отстъпва. Останал само с меча си, Джони едва смогваше да отбива ударите му. Граф Брусижън напираше като полудял, съзнаващ че смъртта на господаря на Рейвънсби е неизбежна, въпрос единствено на време.
	Въпреки очевидната си умора, Джони се защитаваше като звяр, отблъскваше атаките, отстъпваше бавно назад, стъпка по стъпка. Най-накрая обаче разбра, че е попаднал в капан. Гърбът му се беше опрял в масивна мебел, от дясната му страна имаше стена. Единственото, което му оставаше, бе да атакува — отчаяна стъпка, която се предприемаше само когато всяка друга надежда беше загубена. Стъпка рискована, опасна, почти невъзможна.
	Той изчака, без да трепне, следващата атака на Годфри, съзнаващ, че колкото по-близо остави рапирата на противника си да се приближи до тялото му, толкова по-силен щеше бъде ответният удар и толкова по-малко ще е разстоянието, което ще трябва да измине собственият меч.
	За да се изпълни този замисъл бяха нужни невероятно самообладание и сръчност. Не можеше да помръдне нито сантиметър назад или настрани. Успехът му зависеше от това дали щеше да определи точно момента, в който да отвърне на удара. Всичко зависеше от бързината и решителността му.
	— Ти си… мъртъв… Рейвънсби — извика задъхано Годфри, а очите му проблеснаха в предвкусване на победата.
	И той атакува.
	Джони вдигна рапирата си, за да отбие удара на Годфри, насочен право към сърцето му. За части от секундата изби оръжието му, изви китката си, протегна назад ръка и заби рапирата в гърдите на Годфри. Блестящ удар, използван много рядко, изискващ железни нерви, невероятна скорост и сигурна ръка.


	Затаила дъх, в същото време Елизабет натисна спусъка.
	Редмънд изви ръка над главата си, замахна и острието на ножа му проблесна във въздуха.
	Харолд Годфри умря в мига, в който ловджийският нож прободе дясното му око, въпреки че куршумът от пистолета, отнесъл горната част на черепа му, също щеше да го убие… както и мечът, пробол сърцето му. Той се свлече неестествено бавно, върхът на рапирата му се беше забил в килима. За миг остана неподвижен, след това пръстите му изпуснаха дръжката на меча и той падна в краката на Джони.
	Джони стоеше отпуснал ръце до тялото си, гърдите му се повдигаха тежко, бе вперил поглед в лежащото само на няколко сантиметра от лъскавите му ботуши тяло.
	— Поздрави от… баща ми — рече задъхано той. След това дългите му тънки пръсти пуснаха инкрустираната със сребро дръжка на меча и окървавеното оръжие падна на пода с глух звук.
	Раните на лявото му рамо и на дясната му ръка бяха образували яркочервени, непрекъснато увеличаващи се петна по ризата му, от дантеления му маншет се стичаха капки кръв. Джони вдигна глава и се обърна, търсейки с поглед Елизабет. Когато я съзря, лицето му се озари от усмивка. Олюляващ се от изтощение, задъхан до изнемога, той трябваше да събере сили, преди да прекрачи тялото. След това, внимателно местейки краката си един след друг, без да е сигурен, че тялото ще изпълни заповедите на мозъка му, той запристъпва към вратата… оставяйки кървава диря след себе си.
	Застанала неподвижно, Елизабет все още стискаше пистолета в ръката си. Когато Джони се приближи до нея, той го издърпа от дланта й и го подаде на Редмънд.
	— Вие двамата, спасихте живота ми.
	— Само помогнахме — отвърна лаконично Редмънд, без да откъсва поглед от лежащия на пода мъртвец, впечатлен от невероятното майсторство, нужно за изпълнението на фаталния удар. — Ще се погрижа да не го намерят близо до дома на графинята.
	Погледите на двамата мъже се срещнаха над главата на Елизабет.
	И двамата бяха свикнали с гледката на смъртта и можеха да се разберат без думи.
	— Ще отидеш ли при Роксейн? — изрече Джони и едва като Редмънд кимна в знак на съгласие, той хвана Елизабет за ръката и я изведе от стаята.
	— Ти си окървавен! — възкликна тя, сякаш току-що бе завърнала от друг свят.
	— Порязвания от кама — съгласи се Джони. — Не дълбоки. Хайде да се качим горе.
	Тя бе започнала да трепери.
	Той я вдигна и я понесе три етажа нагоре. Беше намерил сили, защото тя имаше нужда от него, защото едва сега започваше да си дава сметка за реалността на току-що преживяната кървава сцена и трепереше в ръцете му.
	Занесе я в спалнята им, сложи я да седне в скута си, обгърна я в обятията си и я остави да си поплаче. Искаше да я успокои, но не намираше нужните утешителни думи. Харолд Годфри най-вероятно беше убиецът баща му, а сега за малко не бе убил и него. Единственото, което усещаше при мисълта за смъртта му, бе дълбоко задоволство.
	— Не плача за него — прошепна след малко Елизабет, докосвайки златната обичка на Джони. — Той заслужаваше да умре. Мислех, че ще те убие.
	— Нямаше да го оставя.
	В гласа му звучеше същата решителност и кураж, които му бяха помогнали да победи и при първия си двубой с Харолд Годфри, когато бе едва осемнайсетгодишен.
	— Искам да бъдем на сигурно място, в Холандия. Не ме интересуват земите и титлите ти. Единственото, което желая, е да бъда колкото е възможно по-далече от всичкото това предателство. И не държа особено да се върнем някога тук.
	— Ще тръгнем веднага, след като се върне Роби — увери я Джони, галейки нежно рамото й. — Той трябва да пристигне всеки момент, след като е закарал на кораба лекаря и акушерката.
	Младият мъж не спомена нищо за завръщането им в Шотландия или бъдещето на земите му. Но той не възнамеряваше да остави Куинсбъри да се наслаждава дълго на собствеността, принадлежала от най-древни времена на семейството му.
	— След колко дни ще стъпим в Холандия? — В думите й се долавяше силно безпокойство.
	— Два дни при благоприятни ветрове. — Той изтри сълзите от бузите й и се усмихна. — Все едно, че вече сме пристигнали.


	Веднага след завръщането на Роби започнаха да се сбогуват с гостоприемната си домакиня. Новите рани на Джони бързо бяха превързани, нещо, с което всички вече бяха свикнали. Роксейн се погрижи окървавеният килим да бъде изваден от всекидневната и в стаята да бъде въведен ред, в случай че започне разследване. Междувременно се върна и Редмънд, изпълнил мисията си. Беше изпратил кочияша на Годфри да чака господаря си пред дома на Куинсбъри, в чиято задна градина се намираше тялото, благодарение на експедитивността на Редмънд.
	Сбогуването стана в малката гостна на Роксейн. Неприятните чувства, съпътстващи всяка една раздяла, се смекчаваха от надеждата, че скоро семейство Кари щеше да бъде в безопасност.
	— Надявам се да ви видя тук през есента — каза Роксейн, като целуваше Елизабет и Джони.
	— Възможно е — отвърна младият мъж, усетил безпокойството на съпругата си. — Може да останем и в Холандия.
	— Каутс предполага, че това ще стане в края на есента — намеси се Роби, учуден от неочаквания отговор на брат си.
	— Нашите сърдечни благодарности, Роксейн — продължи Джони, тъй като нямаше намерение да се впуска в неудобни разговори. — И целуни от наше име децата.
	— А вие трябва незабавно да ми съобщите, когато се роди детето.
	— За това отговаря капитан Ървин.
	— Ще ти бъда задължена, ако след това предадеш вестта и в Трий Кингс — добави Елизабет. — В замяна това Редмънд обеща да ми пише как върви строежът, евентуално за сватбата си — добави тя, поглеждайки телохранителя си.
	— Ще почакаме, докато се върнеш отвърна Редмънд, бузите му бяха порозовели въпреки слънчевия загар. И без това ще имам достатъчно работа, за да държа лорд Ейтън по-далеч от мястото на строежа.
	В този момент удари часовникът, което им напомни, че вече няма време за губене. След като се прегърнаха за посведен път, Джони и Елизабет излязоха от дома на графинята през вратата на кухнята и се качиха в каретата, която ги чакаше в малкия заден двор.


	Последен, след всички други, излезе Роби. Сбогува се Роксейн с безкрайно съжаление и неохота. Прегръщаше я до вратата на гостната и като че ли нямаше намерение да я пусне.
	— Може би все пак трябва да остана — прошепна Роби, косите и дрехите му все още ухаеха на море.
	— Не! Много е опасно! — Роксейн вдигна към него уплашеният си поглед. — Особено сега, след смъртта на Годфри. Куинсбъри ще мобилизира всичките си шпиони от града от страх, че той може да е следващият. Ако не заминеш, ще те открият и ще те убият. — В гласа й се прокраднаха истерични нотки. — Мислиш ли, че искам да те загубя?
	— Не мога да чакам чак до лятото, за да тя видя — отвърна упорито той.
	— Роби, чуй ме. Трябва да изчакаш до есента. Каутс каза до октомври или ноември.
	— Ще се върна още през другия месец. — Гласът му прозвуча дрезгаво.
	— Не можеш да го направиш!
	Той задуши вика й с дива, буйна целувка, желанието му се бореше с невъзможността да го задоволи. Притисна я силно към себе си, обсипвайки я с неистови целувки. Когато най-после се отдели от подпухналите й устни, той каза много, много тихо:
	— Ще се върна следващия месец.
	Останала без дъх, тя отстъпи пред силното чувство, разбрала, че няма да може да го спре, така както не можеше да върне назад времето.
	— Обади ми се чрез Каутс — предаде се Роксейн, — за да се видим някъде по-далеч оттук, от шпионите на Куинсбъри.
	— Боже… Ще полудея, преди да е минал този месец.
	Дъхът му докосна бузата й и се плъзна по слепоочието, ръцете му се спуснаха надолу по гърба й.
	— Няма да поглеждаш друг мъж. Обещай ми. — Внезапно той се отдръпна от нея и тъмните му очи се сляха с нейните.
	— Обещай — повтори той.
	— Да, да — няма.
	Внезапната усмивка, озарила лицето му, беше в пълно противоречие с царящото допреди миг напрежение.
	— Обожавам те — рече задъхано Роби. — А сега ме целуни бързо, защото всички ме чакат.
	Този път целувката им беше нежна, а не необуздано страстна, както преди малко.
	И той излезе, оставяйки я потръпваща от желание.


	Веднага след като и Роби се качи на „Трондхайм“, котвата бе вдигната, фрегатата се понесе с издути от вятъра платна и след няколко минути вече плаваше в от крито море.
	— Тъжен ли си, че напускаш Шотландия? — попита по-късно Елизабет, застанала права на кърмата в обятията на Джони, докато гледаха отдалечаващите се светлинки на Лийт.
	— Не. Искам ти и детето ни да бъдете в безопасност, доволен съм, че се махаме оттук.
	— Долавям известна сдържаност.
	Той поклати глава и я притисна още по-близо до себе си, от тялото му се излъчваше приятна топлина.
	— Впечатленията ти са неправилни. Ще останем в Холандия толкова дълго, колкото желаеш.
	— А ако кажа завинаги?
	— Така ще бъде.
	Той я обичаше и наистина възнамеряваше да постъпи така. Роби щеше да се оправи с именията им не по-зле от него.
	— Прекалено добър си с мен.
	И тя остана учудена от егоизма си, от факта, че искаше толкова много от него. Джони я обърна към себе си, така че тя да може да вижда осветеното му от луната лице.
	— Ти си тази, която е добра с мен — рече нежно той. — Дари ме с любов, за която можеше и никога да не узная. А скоро и с дете… и с безкрайно щастие. — Той се усмихна, започваше да го завладява привичната му шеговитост. — И с неизмеримо удоволствие, бих могъл да добавя.
	— Направо съм чудесна — отвърна с безгрижна усмивка Елизабет, знаейки прекрасно колко рядко се случваше на Джони да говори с такъв тържествен тон.
	Той се разсмя.
	— Най-добрата, която съм познавал.
	— Това означава ли, че си познавал чак толкова много.
	— Съвсем не — отгърна припряно той. — Преди да срещна живеех като истински отшелник.
	— Много си учтив, Рейвънсби.
	— И винаги на твое разположение, миледи — добави с дълбок шепот той, — ако си спомняш.
	— Спомням си много добре. И в Холандия ще разполагаме с предостатъчно време, за да се възползвам от любезността и талантите ти.
	— Толкова време, колкото пожелаеш — обеща той, а сините му очи я гледаха развеселено. — Ще ти покажа по какъв начин холандците се отдават на удоволствията си.
	— По-различно ли е?
	— Ще видиш, Бетси — прошепна Джон и докосвайки устните й със своите, — когато му дойде времето…


>	ЕПИЛОГ

	Синът им се роди в Хага десет дни след пристигането в Холандия, изчаквайки благоразумно да се настанят в голямата бледожълта къща, заобиколена от огромна градина с лалета.
	Нарекоха го Томас Александър в чест на дядо му по бащина линия. Както Джони беше обещал през онази зимна нощ на борда на кораба, те наистина се наслаждаваха на живота в разкошните градини на имението. Томи се превърна в център на живота им. Той беше тъмнокосо бебе, наследило от баща си усмивката и умението да я използва със същия смайващ ефект.
	Вече бе започнал да се усмихва чаровно, когато Роби се отправи обратно към Шотландия. Кралският съвет вече започваше да се пита доколко разумно е решението му да постави извън закона граф Грейдън, тъй като всичките му членове бяха изправени пред финансово разорение — не можеха да получат процентите от сумите, с които разполагаха в Ротердамската банка. А с фалита на Шотландската банка през месец декември много от тях се намираха наистина в незавидно финансово положение. Най-едрите търговии на кралството подадоха петиции, за да потвърдят честността и лоялността на граф Грейдън, както и непоносимостта му към бунтарството и предателството. Носеха се слухове, че присъдата може да бъде отменена още през август.


	— Щастлив ли си? — попита през един летен ден Елизабет, докато малкото семейство се печеше на слънце под безкрайното лазурно небе.
	— Безнадеждно — отвърна Джони и се надигна да я целуне, както лежеше на тревата.
	Остатъците от обяда им бяха пръснати върху бяла ленена покривка, постлана на земята. Томи спеше в плетеното си кошче под пъстрата сянка на едно сливово дърво.
	— Даваш ли си сметка, че нямаше никога да се срещнем при нормални обстоятелства?
	— Щях да те открия по друг начин.
	Той каза това със същата решителност, която изпълваше целия му живот.
	— Или може би аз щях да те открия.
	Джони спря за миг, поразен от силния дух, излъчващ се от думите на жена му и отвърна дипломатично:
	— Да, може би щеше да стане така.
	— Вярваш ли в съдбата… във фаталността?
	„Не“, помисли си той. Вярваше, че всеки сам определя и гради съдбата си, но зад прагматизма му все пак се криеха останки от далечните езически времена, пък и знаеше кой отговор щеше да й допадне.
	— Понякога вярвам — отвърна той, докосвайки нежно ръката й.
	В този момент Джони я почувства дълбоко в сърцето и душата си, сякаш бе застигнат от мистичен импулс.
	— Ти си моят живот — прошепна той, — въздухът, който дишам, моята радост, моето удоволствие. И може би това в крайна сметка наистина е предопределено — каза колебливо той, — така както е предопределено, че част от баща ми ще продължи да живее в Томи.
	Думите му й напомниха колко великодушна, колко всеотдайна беше любовта му и чувството за вина, с което се опитваше да се пребори през последните няколко седмици, стана нетърпимо силно.
	— Ако искаш да се върнем в Шотландия, след като Кралският съвет отмени присъдата ти — каза Елизабет, взела внезапно решение, — аз също няма да имам нещо против.
	— Наистина ли? — Думите му бяха тихи, той сякаш не вярваше, че е разбрал правилно смисъла им.
	Тя кимна.
	— Знам колко много означава това за теб.
	Той я изгледа изпитателно.
	— Няма защо да правиш това заради мен.
	— Знам. Но бих искала. А и синът ни ще може да израсне в собствената си страна.
	Сините му очи потънаха в нейните, след това той се търкулна към нея, прегърна я и я целуна, леко и радостно. Миг по-късно пак се търкулна, без да я изпуска от обятията си, така че тя легна на гърдите му.
	— Благодаря ти — каза тихо той.
	Едва сега тя си даде сметка колко го потискаше изгнаничеството му.
	— Отново ще можеш да се занимаваш с Трий Кингс — обяви бодро Джони.
	— Ще ми бъде много приятно — съгласи се Елизабет, истински зарадвана от тази перспектива. — Манроу също не е много щастлив тук.
	— Никой не е.
	Очите й се разшириха от учудване, че не беше забелязала нищо досега.
	— Как успя да ги накараш да мълчат?
	Сега пък той се учуди, че му задава подобен въпрос, а те бяха неговите хора. Джони повдигна рамене.
	— Това нямаше да продължи безкрайно, всички го знаеха.
	— И всички вие чакахте мен?
	— Теб и Кралския съвет.
	— В такъв случай, аз разполагам със страшна власт. — Харесваше й да го предизвиква.
	— За някои неща — отвърна предпазливо той.
	— Всъщност се канех да те помоля да изпълниш едно мое желание — започна тя с изкусителен тон и съблазнителна усмивка.
	— Наистина ли? — Гласът му беше още по-дълбок.
	— Щеше ли да го изпълниш, ако го кажех?
	Джони повдигна очи, за да види дали бебето спи.
	— Вероятно — отвърна той.
	— Вероятно? — подразни го шепнешком Елизабет.
	— Вероятно — отвърна твърдо Джони.
	— А ако те помолех?
	— В такъв случай, госпожо, приемам го като собствено удоволствие.
	Ръцете му бавно заслизаха по леката извивка на гърба й.
	— Както и мое — прошепна тя, усетила топлината на дланите му.
	— Знам… — отвърна задъхано той, докосвайки устните й.
	И тогава се претърколи толкова бързо, оставяйки я под себе си, че тя се смая.
	— Много си пъргав.
	— Научих се от жена си — прошепна той, разкопчавайки копчетата около врата на леката й лятна рокля. — Освен това Томи може да се събуди всеки момент… — Плъзна ръка в корсета й и погали с длан налетите и гърди. — … и може да си поиска обратно това.
	Пръстите му откриха мекото отпуснато зърно и започнаха да го разтриват, докато то щръкна.
	Елизабет усети как по цялото й тяло започна да се разлива онази особена топлина. Всяко негово докосване й действаше възбуждащо.
	— Можете да си ги поделите — прошепна тя, забравила всичко друго, освен опияняващото чувствено удоволствие, обсебило сетивата й.
	Вкусът на любовта им бе примесен със сладкия дъх на Шотландия през този летен следобед в безупречно поддържаната градина в имението им в Холандия.
	Скоро щяха да се върнат у дома.
