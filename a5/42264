D>
	Тази книга-игра е посветена на Красимира Стоева и Марин Трошанов, двама талантливи български автори, които пишат толкова увлекателно, че ми се прииска да се потопя в техните светове.
	Така и направих.
D$


>	Предговор

	Това е Катя Илиева. Студентка е в Софийския, трети курс, специалност „Етнология“ — пълна отличничка. В сряда и петък ходи на таебо. В свободното си време чете, играе компютърни игри или се разхожда из планините. Най-много харесва Родопите. Тя е наистина мило и добро момиче — от малкото хора в наши дни, които спадат в тази категория.
	В момента лежи по очи на пода в малка стая, а косата закрива лицето й. Заради кървавата струйка, която се стича от главата й по цимента, може да се предположи, че е мъртва. По раздърпаната й рокля, скъсаната презрамка и оголената гръд може да се предположи, че е била изнасилена.
	В действителност, и двете предположения са грешни, но това ще бъде само временно, ако някой не й помогне. Точно това смятам да направим.
	Може би тук е моментът да се представя. Аз съм Ангел. Не го приемай символично, просто така се казвам. Добре де, и другото значение не е изцяло погрешно. Може да се каже, че в момента съм нещо като неин ангел пазител, но повечето неща за нас не са баш така, както ги пише в дебелата черна книга.
	Първо, __няма Рай__, в който да се мотаем насам-натам __и добър белобрад старец__, който да ни се усмихва бащински. Съжалявам, че така ти го сервирам, но ти и без друго едва ли щеше да се класираш за там.
	Второ, не си представяй някакво херувимче, или пък крилат Аполон с огнен меч. Щеше да е АДСКИ готино и полезно, но за жалост аз съм просто една добра душа с малко повече способности и… не знам как да го обясня… част от колективното съзнание на добрите души, което ни прави един вид „всевиждащи“. Малко като Интернет е — винаги можеш да попиташ някого за нещо, само че тук знаеш, че няма да те излъже, макар пак да може да те обърка. В началото ти идва главозамайващо това изживяване, но времето е също почти ирелевантно при нас, така че „бързо“ се свиква. С това придобиваш малко по-различен поглед над света, „дзен“, ако мога така да се изразя.
	__Можем__ да комуникираме и с живи същества, впрочем, те също са в „Мрежата“, но не осъзнават, че използваме сетивата и мозъците им за решаване на проблеми — за тях може да е под формата на сън, на игра, на произволна мисъл, която ги е споходила и ненадейно започват да разсъждават какво биха направили те в дадената „хипотетична“ ситуация.
	__Не можем__ да правим разни полтъргайстки шмекерии, като например да събаряме книги, да чупим чинии, да тропаме по стените на хората, да им отваряме вратите на гардеробите, да им се привиждаме и тем подобни „jump scares“. Е, някои от нас са дарени и с подобни способности, но те са на друго ниво, няма какво да ги коментираме. Допирът със съзнанията на другите добри същества горе-долу изчерпва уменията на по-обикновените пазители, обаче това всъщност не е малко — предвид, че и повечето животни също влизат в тази категория, стига да са способни да чувстват емпатия. Сложно е да се обясни и това — засега приеми, че катериците са наши хора, а повечето лисици са от лошите. Охлювите са неутрални, те са горе-долу на нивото на дивия чесън от душевна гледна точка. Та, този допир работи двупосочно. Когато внушаваме нещо, хората после често се обясняват, че имали „вътрешен глас“, „шесто чувство“, че нещо им е щукнало и т.н. Сигурно си чувал такива работи и не, нямаме нищо общо с това, че му е излязъл на братовчед ти еврофутбола — намесваме се рядко, само за важни неща.
	Трябва да се внимава с внушението, защото мозъците на хората все пак се опитват да си обяснят дадена мисъл и не могат да поемат много голямо количество информация, така че ако не се подходи правилно, най-много да се объркат или вцепенят. Куриозът е, че при по-простите животни нещата работят по-лесно, защото те не се опитват много-много да рационализират действията си и рядко можеш да им докараш когнитивен дисонанс.
	Четвърто и последно, __всяка наша намеса коства__ позитивна енергия, а ни е нужно време (всъщност, определени събития в света), за да трупаме такава. Тази енергия е обща, така че колкото по-малко използваме, толкова по-добре. Сигурно ще се запиташ какво толкова е една намеса тук, но това е защото не можеш да осъзнаеш колко намеси по света се случват всяка секунда. Няма нищо неизчерпаемо — дори доброто и злото си имат граници и всъщност са в перфектен баланс, Ин и Ян — китайците са прави за това. Намесим ли се за нещо добро, злото също получава право на ход някъде по света и обратното.
	Извинявай, отнесох се. Малко инфодъмп се получи, като в книга на кофти автор, ама ми трябва да сме на една страница занапред, а и е трудно да цениш чуждото време, когато за теб секундата може да е вечност и вечността — секунда. Знам, че в твоя случай не е така, тъй че ще карам по същество занапред.
	Значи, Катя е изпаднала в ужасяваща ситуация. В момента идва в съзнание, но със сигурност има сътресение, вероятно тежко. Майка й и баща й вече са мъртви, но хубавото е, че тя още не го знае, макар вероятно да го подозира. Похитителите й са трима, безскрупулни скотове — съзнанията им за мен са празен черен лист — не мога и не бих искал да се допра до тях по никакъв начин. В момента прикриват следите от нападението си и скоро ще се върнат за нея.


>	Правила

	Преди да започнеш играта, хвърли един зар. Ако резултатът е 1 или 2, си запиши в {#Дневник на играта|дневника на играта} кодовата дума __„прозрачен“__, при 3 или 4 — __„сив“__, а при 5 или 6 — __„черен“__.
	Относно точките {#Дневник на играта|Недоверие} и {#Дневник на играта|Тъмна сила} — колкото по-малко от тях трупаш, толкова по-добре. Най-лесно ще ти е просто да драскаш чертички в полетата, където ги отбелязваш, защото често ще получаваш от тях.
	Ако в даден момент от приключението събереш 3 точки {#Дневник на играта|Недоверие}, премини незабавно на ► Епизод #40.
	Точките __Тъмна сила__ пък ще определят твоя резултат при успешно изиграване.
	Ако предпочиташ да се фокусираш на четенето, можеш да не си записваш точки __Тъмна сила__, а ако решиш изцяло да пренебрегнеш играта, не си записвай и __Недоверие__ — само помни кодовите думи.
	{#Постижения} нямат пряко отражение на играта, но може би ще ти е интересно да ги заслужиш — това е далеч по-предизвикателна цел от простото достигане до успешния финал.
	► _Епизод_ #1


>	Епизоди

>>	1

	Намираме се в широколистна гора, в западна Стара планина, недалеч от Враца. Точно тук е приятно прохладно, като за лятото, дори е леко усойно.
	Катя и родителите й се разходиха през уикенда до Белоградчик, спаха там във вила за гости съботата и днес на връщане решиха да разгледат още малко тази красива част на България — да минат през Бов и да се качат по Вазовата пътека, или поне да идат до водопада. Баща й не трябваше да отбива до сузукито, когато онези му махнаха, но пътят тук е тесен, а и той бе такъв човек. От този момент нататък всичко се разви прекалено бързо, необратимо. Когато започнаха да го мушкат, Катя се опита да му помогне, но я удариха и с падането главата й се блъсна в камък. Загуби съзнание, може би за добро. Не се знае колко щеше да пострада, ако беше продължила да се бори, а нямаше да може да промени нищо.
	После тримата я докараха тук. Родителите й отнесоха в голямата къща отсреща. В момента те се уговарят, а високо над главите им е кацнал един белогуш дрозд, който слуша много внимателно. Изглежда са братя, или поне така се обръщат един към друг.
	Единият от тях е видимо доволен, спечели жребий и получи правото да „мине“ Катя пръв. Не са сигурни дали е жива още, така че да е пръв му е още по-важно. Разбират се за втората врътка да теглят наново.
	Вторият има работа по труповете. От разговора не се разбра какво точно ще прави, но предпочитам да не знам.
	Третият отива до пътя, за да огледа пак за следи и да почисти — вече е натоварил джипа с всичко необходимо. Ще трябва да се отърват и от астрата на семейството, но това възнамеряват да свършат по-нататък, засега е паркирана тук в двора, зад къщата.
	Катя се пробужда от лая на куче. Главата й ще се пръсне от болка, а едното й око е подуто, почти затворено. Вие й се нечовешки свят. Ръцете й са овързани пред тялото с някакъв скоч, краката й — по същия начин през глезените. Малко парченце дори е лепнато на едното й зърно. Косата й е подгизнала от кръв на тила. Вижда вадичката.
	Затваря пак очи. Не трябва! Мислите й блуждаят, шокът, кръвозагубата и сътресението ще вземат превес над нея. Само хладината на каменния под, която пълзи по лицето й, я държи в съзнание.
	Може би сега е моментът да я накараме да се съвземе. Към каква мисъл да я насочим?
	◘ „Родителите ми вероятно са мъртви“ ► _Епизод_ #8
	◘ „Намирам се в смъртна опасност“ ► _Епизод_ #13
	◘ „Това е само лош сън“ ► _Епизод_ #20
	◘ Ще привикаме някоя птичка на помощ, да почука по прозореца ► _Епизод_ #27
	◘ Сама ще се свести, трябва да пестим силите си ► _Епизод_ #34
	◘ Нека да заспи, ще й въздействаме в съня ► _Епизод_ #61
	{img:baniata.png}


>>	2

	Катя се надига до седнало положение. Опитва се да вдигне роклята си малко по-нагоре, така че да покрие оголените си гърди, но не постига кой знае какъв ефект и се отказва.
	Оглежда стаята: груба мазилка, ламаринена врата, душ в средата на тавана, без да се вижда бойлер или тръби да водят към него, две солидни халки встрани от душа, мръсна кафява гъба, мивка, гнусен сапун от свинска мас, огледало, залепено над мивката, и затворено прозорче за проветряване на около два метра височина. Може би, би могла да се провре през него, след като се освободи от тиксото.
	Впрочем, устата й не е залепена и й хрумва да извика за помощ, но за момента не го прави. Дали да се намесим?
	◘ Навеждаме я на мисълта да извика с все сила ► _Епизод_ #5
	◘ Или в никакъв случай да не вика ► _Епизод_ #15
	◘ А можем и да я оставим сама да прецени ► _Епизод_ #45


>>	3

	Ръцете й са увити с прозрачно канцеларско тиксо, от дебелото, може би на пет-шест ката. Изглежда похитителите й не са се престарали.
	Лошата новина е, че онзи, който спечели жребия, вече се запътва насам. На колана на камуфлажния му панталон е окачен нож в кания, на гърба си е преметнал пушка (малко прекалено, сякаш), а дясната му ръка е мушната в панталона. Ходи с бавна крачка и си свирука фалшиво мелодията от „На всеки километър“.
	Само след минута ще влезе при Катя!
	Премини на ► _Епизод_ #12


>>	4

	Ключалката изщраква и в момента, в който вратата се открехва на две педи, Катя връхлита похитителя с цялата ярост, на която е способна.
	_Добави 1 точка_ __Тъмна сила__.
	Премини на ► _Епизод_ #33


>>	5

	Шегуваш ли се? За какво да вика, тук няма кой да я чуе, само ще накара убийците да дойдат по-бързо при нея и то подготвени. Намираме се в някакво зачукано място в гората, а ако имаше някой наоколо да ни помогне, щях да ти кажа доста по-рано.
	Премини на ► _Епизод_ #40


>>	6

	Това сякаш и без друго е първото, което би й хрумнало, така че лесно приема идеята. Тя започва да дърпа с всички сили, за да разхлаби или скъса лентата, пробва се да я охлаби с нокти, да измъкне едната си ръка с дърпане…
	Резултатът е само болка в китките, а самият скоч сякаш дори е станал по-здрав — отделните слоеве са се усукали и споили в една цяла и здрава връзка.
	Положението изглежда безнадеждно. Трябва да измислим нещо друго, при това бързо.
	_Добави си 1 точка_ __Тъмна сила__ и се върни на ► _Епизод_ #12


>>	7

	Коляното й полита към топките му в най-класическата „антипохитителска“ техника, позната на Холивуд и оттам — на нея самата.
	_Добави си 1 точка_ __Тъмна сила__.
	_Имаш ли кодовата дума_ __„липса“__?
	◘ Да ► _Епизод_ #10
	◘ Не ► _Епизод_ #18



>>	8

	Болезнената мисъл за вероятната загуба на най-близките хора изпълва съзнанието й като необятна черна бездна. Сълзите бликват от очите й, опитва се да отхвърли тази мисъл, да отхвърли света, в който това се случва.
	Не, това не ни помага — само я уморява още повече, кара я да се предаде. Прекалено слаба и неосъзната е още да мисли за отмъщение и това да я мотивира да се вземе в ръце. Трябва да подходим по друг начин.
	_Добави си 1 точка_ __Тъмна сила__; _ако с това точките ти_ __Тъмна сила__ _стават повече от една, добави си и 1 точка_ __Недоверие__.
	Върни се на ► _Епизод_ #1


>>	9

	С изключителни усилия Катя успява най-сетне да отхапе няколко парченца от олигавената лента, но това не я отслабва достатъчно и тя не тръгва да се разкъсва. Ако времето не беше проблем, рано или късно би успяла по този начин. Иначе идеята не беше лоша.
	Сега, обаче, трябва да я убедим, че така няма да стане, въпреки че вече си го е наумила, и да я накараме да пробва нещо по-ефективно.
	_Добави си 2 точки_ __Тъмна сила__ и се върни на ► _Епизод_ #12


>>	10

	Той успява леко да се присвие и въпреки че ударът й попада „някъде там“, това не води до търсения резултат. Със сигурност го е заболяло, но далеч не толкова, че болката да го направи беззащитен.
	Премини на ► _Епизод_ #22


>>	11

	Ръцете й са увити със сив скоч, от онзи, дето го водят „хоби лента“. На външен вид изглежда подсилен, вижда се плетката от нишки вътре в него, но май не е от най-скъпите. Китките на Катя са добре пристегнати, може би с пет-шест ката от него.
	Лошата новина е, че онзи, който спечели жребия, вече се запътва насам. На колана на камуфлажния му панталон е окачен нож в кания, на гърба си е преметнал пушка (малко прекалено, сякаш), а дясната му ръка е мушната в панталона. Ходи с бавна крачка и си свирука фалшиво мелодията от „На всеки километър“.
	Само след минута ще влезе при Катя!
	Премини на ► _Епизод_ #12


>>	12

	Нашето момиче започва трескаво да се чуди как да освободи ръцете си. Предполага, че после с краката ще е по-лесно и сигурно е така. Начинът, по който те са омотани, ниско долу на глезените, не я възпрепятства да се изправи или да се движи из стаята, макар че ще й е трудно да пази равновесие, особено предвид световъртежа, който има.
	Объркана е и ще трябва да я направляваме. Какво да направи, за да освободи ръцете си?
	◘ Пробва с дърпане да разхлаби скоч лентата ► _Епизод_ #6
	◘ Да я прегризе ► _Епизод_ #21
	◘ Вдига ръце нагоре и рязко ги спуска покрай тялото си ► _Епизод_ #29
	◘ Вкарва коляно между ръцете си, опира го в скоч лентата и напъва с всички сили ► _Епизод_ #36
	◘ Опитва да счупи огледалото и да използва стъкълцата ► _Епизод_ #44
	◘ Или прозореца, със същата цел ► _Епизод_ #52


>>	13

	Опасност, да! Мисълта какво й се е случило и какво може да последва я кара да потръпне, вкопчва студените си пръсти в гърлото й, отрезвява я. Адреналинът нахлува в кръвта й. Да, тя трябва да направи нещо и при това — бързо. Сега вече го осъзнава ясно.
	Катя надига глава.
	_Добави си 1 точка_ __Тъмна сила__ и премини на ► _Епизод_ #2


>>	14

	Ключалката изщраква и вратата се отваря с протяжно скърцане. Катя изчаква секунда, притаила дъх. Сърцето й бие бясно, човек би могъл да измери пулса й само наблюдавайки шията и гърдите й.
	Но похитителят не пристъпва вътре. Явно не му убягва, че в стаята на пръв поглед има едно момиче по-малко от очакваното.
	Тя не може да се сдържи повече, а и иска да действа, преди той да е осъзнал напълно какво се случва.
	_Запиши си кодовата дума_ __„липса“__ _и си добави 1 точка_ __Тъмна сила__.
	Премини на ► _Епизод_ #33


>>	15

	Да, и аз си помислих, че може би е по-добре да играем на сигурно — извика ли, няма да имаме време да направим нищо. Дори да успеем, ще сме изгубили предимството на изненадата, а то май е единственото, което имаме.
	Тези мисли й минават през ума и тя веднага ги приема — сама осъзнава, че не може да очаква помощ от случаен минувач на това място.
	_Добави си 1 точка_ __Тъмна сила__ и премини на ► _Епизод_ #25


>>	16

	Стъклото порязва протегнатата длан на похитителя, пронизва куртката и потъва в корема му, но само на сантиметър-два — плитка рана, която няма да му създаде много проблеми. Още при второто замахване той успява инстинктивно да блъсне ръката на Катя и стъклото полита към земята.
	_Добави си 1 точка_ __Тъмна сила__ и премини на ► _Епизод_ #22


>>	17

	Едно от врабчетата каца на перваза и започва ритмично да почуква по прозорчето. Цък, цък… оглежда се… цък. Почукването се чува в стаята дори на фона на останалите шумове, стига до ушите на Катя, но не и до съзнанието й. А на врабчето започва да му поомръзва.
	_Добави си 1 точка_ __Тъмна сила__.
	◘ Ще привикаме и останалите ► _Епизод_ #47
	◘ Или ще пробваме някой по-безврабчов план ► _Епизод_ #1


>>	18

	Коляното й се забива в слабините му и болката го парализира за миг. Въпреки това, ударът го е обезвредил само за кратко, колкото да позволи на Катя още една атака — той със сигурност няма да бъде беззащитен дълго време. Все пак имаме още един шанс да го неутрализираме, преди да предприеме някакви адекватни действия.
	Върни се за нов избор на ► _Епизод_ #33


>>	19

	Ръцете й са увити с черен ремонтен скоч, индустриално качество и при това са добре пристегнати!
	Онзи, който спечели жребия вече е пред голямата къща отсреща. На колана на камуфлажния му панталон е окачен нож в кания, а на гърба си е преметнал пушка (малко прекалено, сякаш). Поглежда колебливо към малката постройка, в която е Катя, но после влиза в другата сграда, взема от там кофа, пълна с вода, и мръсен парцал и се запътва към астрата. Явно не обича да претупва нещата и за щастие Катя ще има още няколко минути на разположение (или поне така изглежда в момента).
	Премини на ► _Епизод_ #12


>>	20

	Мисълта, че всичко това може да е просто сън, минава през главата на Катя и я кара да се отпусне, да заспи с надеждата като се събуди ситуацията да е различна. За наше и нейно щастие, тя бързо отхвърля тази мисъл като невярна — не, Катя знае много добре, че това е жестоката реалност.
	Без повече ескейпизъм, не ни върши работа. Катя трябва да приеме действителността и да се сблъска решително с нея!
	_Добави си 1 точка_ __Тъмна сила__; _ако с това точките ти_ __Тъмна сила__ _стават повече от една, добави си и 1 точка_ __Недоверие__.
	Върни се на ► _Епизод_ #1


>>	21

	Катя вдига китки до лицето си и впива резци в лентата. По-здрава е, отколкото се е надявала, освен това се изплъзва измежду зъбите ѝ. Най-добре ще е да гризе слой по слой, доколкото това е възможно.
	Коя кодова дума имаш?
	◘ __„прозрачен“__ ► _Епизод_ #39
	◘ __„сив“__ или __„черен“__ ► _Епизод_ #9


>>	22

	Похитителят ще се окопити всеки момент и с това Катя ще загуби шанса си да се справи с него.
	— ЯНКООО! — изкрещява той. Гласът му прокънтява в гората.
	Нещата не отиват на добре и трябва и двамата да признаем, че не сме кой знае какви бойни експерти — не те виня, че стигнахме до тук. Изглежда обаче, че няма да се справим сами и е по-добре да си го признаем навреме. Виж, ще вложа малко повече енергия в този момент, ще опитам да се свържа с някой много на „ти“ с бойните изкуства и после ще предам максимално точно на Катя какво да прави.


	_0 секунди по-късно…_
	Катя замахва бързо към корема на противника си, колкото той да свали инстинктивно гарда си и мигом забива безпощадно юмрук точно в гръкляна му. Ударът меко казано го замайва — не може да преглътне, не може и да диша. Хваща се за гърлото и отстъпва крачка назад. Трудно е да се прецени кой от двамата е по-изненадан от удара и ефекта, който постига.
	_Добави си 4 точки_ __Тъмна сила__.
	Премини на ► _Епизод_ #35


>>	23

	И аз така мисля — нека да чопли, вижда се, че може да стане така, а имаме все пак някакво време, преди онзи да приключи с астрата. Освен това тази лента, освен да я срежем, не виждам как иначе ще стане — прекалено здрава е.
	Катя извива пръсти и настървено чопли силикона, въпреки че чупи два от ноктите си. От момента, в който успява да поохлаби ъгълчето, всичко става бързо и лесно — дращейки на същото място сваля още малко от силикона, сетне подпъхва пръст, два и с малко напъване и дърпане под ъгъл отлепя цялото огледало. Възбудена от успеха си, тя веднага го строшава на земята, грабва най-голямото парче и освобождава първо ръцете, а след това и краката си.
	Когато надига глава, чува свирукането на приближаващия се похитител.
	_Добави си 1 точка_ __Тъмна сила__.
	Премини на ► _Епизод_ #31


>>	24

	Катя веднага отхвърля тази мисъл. Страх я е, че няма време, че похитителят ще я разкрие по учестеното дишане, по позата, че ще я провокира да се издаде с някой ритник или нещо по-лошо.
	Мен ме притеснява, че дори да успее да го изненада, легнала на земята и далеч превъзхождана по тегло, може да не успее да нанесе достатъчно добър удар и тогава ситуацията й ще е безнадеждна.
	Този план крие много рискове, дай да изберем нещо по-добро.
	_Добави си 1 точка_ __Тъмна сила__ _и 1 точка_ __Недоверие__.
	Върни се на ► _Епизод_ #31


>>	25

	Катя поглежда към ръцете си — първото, което трябва да направи в момента, е да ги освободи.
	Коя кодова дума си записал в началото на играта? Ако си пропуснал да го направиш, просто избери една сега.
	◘ __„прозрачен“__ ► _Епизод_ #3
	◘ __„сив“__ ► _Епизод_ #11
	◘ __„черен“__ ► _Епизод_ #19


>>	26

	Стъклото проблясва във въздуха и намира врата му, но несъвършеният удар на Катя и калпавото оръжие оставят само плитък прорез, който единствено отрезвява противника.
	Да, знам, и аз съм малко разочарован — щеше да е страхотно да му отсече главата или поне да му разпори гърлото и да се изсипе водопад от кръв, но изглежда, че това не става толкова лесно.
	_Добави си 1 точка_ __Тъмна сила__ и премини на ► _Епизод_ #22


>>	27

	Тази идея звучи малко като за детско филмче, но, като се замисля, може и да се получи. Наблизо има няколко врабчета, а те не са много склонни да кълват стъкла, така че ще трябва да вложим повечко сила. Да, да, знам, че ти се искаше бял гълъб, или поне орел, но няма такъв в близките няколкостотин метра, а нямаме време за губене.
	Впрочем, има един отзивчив скален орел на десетина километра, можем да го привикаме насам, в случай че ни потрябва по-късно. Ако решиш да го направим, си запиши кодовата дума __„орел“__ и добави 1 точка __Тъмна сила__.
	Сега обаче трябва да решим какво да направим, за да свестим Катя:
	◘ Ще привикаме едно врабче да кълве прозореца ► _Епизод_ #17
	◘ Ще привикаме едно врабче да „влети“ в стаята през затворения прозорец ► _Епизод_ #37
	◘ Ще привикаме всички врабчета ► _Епизод_ #47
	◘ Или ще пробваме някой по-безврабчов план — добави си една точка __„Недоверие“__ ► _Епизод_ #1


>>	28

	Когато тя пристъпва към похитителя, той инстинктивно се приготвя за нова атака към врата си и бързото посягане към ножа му го сварва неподготвен. Оръжието излиза от кожената кания безпроблемно — бутафорното копче е там само колкото оръжието да не изпадне докато го носиш наляво-надясно, но не може да окаже съпротива при рязкото и жадно дръпване на Катя. О, каква сила и удовлетворение усеща тя от тежестта на дръжката в ръката си.
	Наточеното като на бръснач острие не остава оголено дори и за секунда — като през масло заострения връх пробива кожата, впива се навътре през тънкия пласт мазнини, разпаря коремните мускули, пробива стомаха и с влизането си навътре разтваря прореза още и още.
	Отново е навън, този път цялото обляно в тъмночервена кръв. Вторият удар попада в намотаните като глисти черва и прорязва едновременно няколко от тях. Кръв и стомашни сокове започват да се сливат в едно и да кипят. Катя замахва отново и отново, а похитителят наглед е още в съзнание, но е потънал толкова дълбоко в дебрите на болката, че вече не възприема какво се случва.
	Катя го притиска към себе си през рамото в прегръдка на смъртта, за да не бяга туловището му назад при ударите, за да не падне той преждевременно, за да може да забива ножа по-навътре в него. Тя също е на автопилот — в моменти като тези човек губи контрол над действията си. Не бихме могли да я спрем, дори и да опитаме.
	Когато приключва, тя няма никаква представа колко пъти го е намушкала, къде, как, колко лошо. Между нас си — седемнайсет. Коремът му е надробена кървава пихтия. По професия приживе бях програмист, не лекар, но съм доста категоричен, че състоянието му е неспасяемо, макар животът още да не го е напуснал.
	_Добави си 1 точка_ __Тъмна сила__.
	Премини на ► _Епизод_ #38


>>	29

	Отне ми малко повече усилия да я наведа на тази мисъл — накарах я да си помисли, че е гледала такова обучително видео в YouTube някога отдавна. Въобще нямаше да й мине иначе такова нещо през главата, а честно казано и на мен, преди ти да си го помислиш.
	Катя изпъва ръцете си нагоре, стисва зъби и с цялата бързина, на която е способна, ги спуска надолу, максимално близо до тялото си.
	_Коя кодова дума имаш?_
	◘ __„сив“__ ► _Епизод_ #74
	◘ __„прозрачен“__ или __„черен“__ ► _Епизод_ #30


>>	30

	Ръцете й се блъсват с всичка сила в ребрата и лентата се впива в китките й болезнено, но само се изпъва и споява още повече, без да има и помен от късане. Катя опитва още един-два пъти, без да обръща внимание на болката, но скоро вижда, че по този начин няма да стане.
	Жалко, интересна техника си научил, но явно не се получава с този вид скоч. Ще трябва да опитаме нещо друго.
	_Добави си 2 точки_ __Тъмна сила__ и се върни на ► _Епизод_ #12


>>	31

	И ние, и тя, знаем, че трябва да нападне този изрод, ако иска да оцелее. Няма ненасилствен начин за излизане от тази ситуация, така че тук ще трябва да го играем повече в стила на Стария завет — око за око.
	За щастие изглежда, че той не е чул или заподозрял нищо и това е най-големият ни коз в момента — изненадата. Как да действа Катя?
	◘ Напада го в мига, в който вратата се отвори ► _Епизод_ #4
	◘ Причаква го да пристъпи в помещението и го атакува тогава, странично или в гръб ► _Епизод_ #14
	◘ Просва се светкавично на пода и се преструва, че е в безсъзнание ► _Епизод_ #24
	◘ Опитва се да го съблазни ► _Епизод_ #54


>>	32

	_Коя кодова дума имаш?_
	◘ __„черен“__ ► _Епизод_ #23
	◘ __„прозрачен“__ или __„сив“__ ► _Епизод_ #43


>>	33

	Макар физическото предимство да е на страната на похитителя, внезапната атака видимо го стряска. Той рязко вдига ръце пред тялото, воден от защитен рефлекс, а ключовете, които държи, хвръкват във въздуха. Лицето му е разкривено в ужасена гримаса и това го прави още по-грозен и уродлив, колкото и трудно постижимо да е това.
	Катя се е хвърлила озъбена към него, едновременно свирепа и отчаяна. Кръвта ѝ кипи от адреналин, в този момент разчита единствено на инстинктите си, или иначе казано — на нас. Тя:
	◘ започва с коляно в топките ► _Епизод_ #7
	◘ пробожда урода многократно в корема ► _Епизод_ #16
	◘ замахва хоризонтално със стъклото в опит да пререже гърлото му ► _Епизод_ #26
	◘ или забива стъклото под ъгъл във врата му с удар от горе на долу ► _Епизод_ #56


>>	34

	Не, няма да се свести сама. Нали ти казах, че я усещам как се унася? Загуби ли съзнание, няма да можем да й въздействаме.
	В други случаи въздействие под формата на сън може да е много ефектно, но в този хем нямаме време за това, хем всичко ще бъде прекалено абстрактно, а на нас ни трябват бързи и ефективни действия.
	_Добави си 1 точка_ __Недоверие__ и се върни на ► _Епизод_ #1


>>	35

	Катя трябва мигновено да продължи с атаката си…
	◘ Грабва ножа от канията на колана му ► _Епизод_ #28
	◘ Опитва се да свали пушката от рамото му ► _Епизод_ #48
	◘ Хуква да бяга ► _Епизод_ #58


>>	36

	Катя напъхва коляно между ръцете си, доколкото й е възможно, и с всичка сила започва да натиска и опъва.
	Абсолютно безрезултатно, само я заболяват още повече китките. С тази посока на натиск, напреки, лентата дори и не се доближава до късане. Дай да опитаме нещо по-смислено…
	_Добави си 1 точка_ __Недоверие__, _1 точка_ __Тъмна сила__ и се върни на ► _Епизод_ #12


>>	37

	Ехо, ти в кой отбор си? Не можем да счупим главата на горкото врабче, ние не действаме така. Пък и Катя едва ли ще забележи въобще какво се е случило.
	Моля те, без повече такива идеи. Разбирам, че си гледал някой хорър наскоро (Hereditary?), но и там трябва да си забелязал, че тези неща ги правят само „лошите“.
	_Добави си 1 точка_ __Недоверие__ и се върни на ► _Епизод_ #27


>>	38

	Времето възвръща нормалния си ход за Катя и тя с погнуса оставя тялото на мъжа да се свлече на земята. Долната част на роклята й е подгизнала от кръв, все едно току-що е родила пришълец. В ушите й се впиват бесният лай на кучето и звънът на веригата при всяко опъване.
	През това време Янко вече е грабнал своята пушка. Зарежда два патрона, които изглеждат с респектиращ размер, особено през миши очи. Оръжието му има и оптика, което прави бягството рисковано. Премята патрондаш с десетина патрона през рамо, а в долнището на анцуга си е напъхал и пистолет Макаров. Ръцете му са кървави, почти толкова кървави като тези на Катя, но набързо ги избърсва в потника си. Обръща се към вратата. Вероятно само след няколко секунди ще излезе от къщата.
	Катя вече измъква с погнуса и страх пушката изпод първия похитител, който е в предсмъртен шок и не оказва абсолютно никаква съпротива. Тази също е чифте, с два спусъка и възможност за зареждане на два патрона едновременно.
	Разстоянието между двете сгради е около 15 метра. Вратата на малката постройка, в която тя се намира, гледа към къщата, а на къщата — встрани, към пътя. Надявам се нямаш нужда от скица?
	Когато Янко излезе, ще тръгне надясно към Катя по неравна пътека от каменни плочи. Между двете постройки няма някакво подходящо прикритие, от което той или тя да може да се възползва.
	Момичето е решено да стреля по първия човек, който види, но още се колебае за позиция. Какво ли да подскажат „инстинктите“ й?
	◘ Спринтира напред към голямата къща и се долепя до стената ► _Епизод_ #50
	◘ Застава на ъгъла на малката постройка, така че да е наполовина прикрита ► _Епизод_ #55
	◘ Остава, където е ► _Епизод_ #60
	◘ Влиза в малката постройка, в която се свести ► _Епизод_ #65
	◘ Можем и да я оставим сама да реши ► _Епизод_ #70


>>	39

	За кратко прегризването на тиксото изглежда отчайващо трудно и олигавената лента постоянно й се изплъзва без успех.
	Само след няколко успешно отхапани парченца, обаче, цепнатината започва лесно да се разраства. Катя продължава настървено да гризе и да дърпа тиксото и след броени секунди успява да разкъса и свали импровизираните белезници.
	_Добави си 1 точка_ __Тъмна сила__ и премини на ► _Епизод_ #49


>>	40

	Хей, слушай, не искам да съм груб, но… не ми помагаш много така и както е тръгнало, ще обречем Катя на ужасна съдба. Приемам вината, може би не съм избрал правилния човек или може би не обяснявам ситуациите както трябва.


	__Край__


>>	41

	Мисля, че не следиш добре ситуацията — няма време да си бърше ръцете, Янко едва ли ще седи да я чака. Каквито са — такива. Ще трябва да стреля веднага.
	_Добави си 1 точка_ __Недоверие__.
	Върни се на ► _Епизод_ #63


>>	42

	На този епизод, както може би си се досетил, има отговори на някои въпроси в книгата и разни любопитни факти покрай процеса на написване. Препоръчвам ти горещо да не продължаваш надолу, ако още не си изиграл приключението или възнамеряваш скоро да го прочетеш отново.
	Първо, сочещият към себе си епизод 83 не е грешка, а показва неизбежността на ситуацията — на Ангел и читателя може да им се иска да продължат да убеждават Катя да бяга, но осъзнават, че това е невъзможно (без изборът да им е пряко отнет, като едновременно с това е) — просто мета механика, която да подсили ситуацията. Със сигурност не трябва да се прекалява с този тип похвати, същата механика, например, беше сложена и на епизод 82, но това щеше да намали силата й при второ срещане и да я направи досадна.
	Аналогична механика, която е излишна в игрално отношение, са точките Тъмна сила, които се получават в епизодите, през които минаваш задължително. Тяхната функция е да се създаде консистентно усещане за това, че повлияване на Катя или друго същество коства Тъмна сила, както и да не стане очевидно, че това е оптимален/по-специален път. Остава въпросът за читателя има ли по-добър път за минаване, такъв, при който да не се добавят точки, или пък да се добавят по-малко. Най-видимо е това в Епилога, където е пределно ясно на всички, че тези точки няма как да окажат влияние на играта и че са неизбежни, но тази механика по мета начин подсилва сцената — подчертава отчаянието на Ангел и неконтролируемостта на Катя.
	Любопитен елемент, който присъстваше в първоначалната версия, беше мета представянето на връзката между читателя и Ангел, с осезаемо чупене на „четвъртата стена“. Идеята беше, че Ангел осъзнава, че за читателя това е просто книга, но точно по този начин той събира информация от „добрите души“ (като читателя), за да вземе най-оптимални решения в реалната ситуация (бягството на Катя). Имаше епизоди, в които той директно питаше „Не прочете ли в предния епизод еди-какво си?“, а негативният финал предлагаше на читателя да почете нещо по-леко, например „Хуаранг и Кумихо“ (което предвид някои сцени в корейското фентъзи щеше да е много забавно — явно Ангел не е чел за хуаранга) или да си почине малко и да се върне към тази книга, когато е по-съсредоточен.
	Стилово и атмосферично, целта на книгата е да бъде намигване към филмовото изкуство и най-вече филмите за отмъщение, наситени с бутафорно кървави сцени. Някои от сцените в книгата умишлено са направени в този стил и нарочно се бяга от реализма по очевиден начин — малко провокативна голота, една-две кофи кръв — такива неща. За сметка на това в бойните сцени и спрямо изборите на читателя се търси адекватна причинно-следствена връзка — повечето неща, които можете да научите от книгата, са внимателно проучени.
	Техниките за освобождаване от овързани със скоч лента ръце и крака, освен проучени са и допълнително (и то многократно) изпробвани от автора с различни видове скоч ленти (което неизбежно доведе до три дни болка в китките, кратка в зъбите и частично обезкосмяване…). Освобождаването на краката е сравнително лесно и безинтересно, затова бе премахнато от книгата, а на устата — някак не пасна на динамиката на сцените, а и няма много варианти как да подходи човек. Наистина е впечатляващо обаче как едно рязко движение къса армирания скоч (впрочем това дори е дадено като негова особеност/предимство в техническите му спецификации).
	За сцената с точна стрелба проучването е направено чрез гледане на влогове и четене на форуми за стрелба и лов. Няма наранени човешки същества за написването на тази сцена.
	Бонус точката за местоположение се получава или когато Катя е по-близо до противника, или когато е в сумрака на постройката и има повече време да се прицели, преди да бъде забелязана.
	Техниката за спиране на дъха намалява клатенето на пушката при прицелване. Дъхът се спира или след пълно издишване, или при дълбоко поемане на дъх и изпускане наполовина, или просто при поемане наполовина. Кой от трите метода да се използва, е въпрос на персонални предпочитания, важно обаче е да не се задържи дъх повече от 7–8 секунди.
	Техниката за стрелба между ударите на сърцето е прекалено сложна, на практика почти неприложима в динамични ситуации и при липса на време за съсредоточаване.
	Пушката трябва да е стабилно опряна на рамото и да се придържа, но не за цевта — цевта не бива да е допряна до нищо, защото това нарушава „хармонията“ й и от там — точността на изстрела.
	Любопитно е, че няма връзка между това дали сте левичари и кое око ви е „силното“ — това варира дори за един и същи човек в различни дни. Най-важното е едното да е затворено, иначе прицелването е много неточно. За да определите силното си око, направете тесен триъгълник с ръце, вижте дадена цел през него и приближете ръцете си до лицето, без да изпускате целта от поглед. Окото, до което интуитивно ги приближавате, е вашето силно за деня.
	Спусъкът е най-добре да се натиска плавно, когато ситуацията го позволява, със средната част на първата фаланга на показалеца. Натискане с върха на пръста, или по-вътрешна част, води до „дърпане“ или „бутане“ на пушката вляво или вдясно; с върха на пръста може да стрелнете по-рано от желаното; при липса на умение и лошо поставяне на пръстта, при някои двуцевки с два спусъка е възможно дори да направите два изстрела непосредствено един след друг.
	Относно отката след изстрел, най-добре е прикладът да е силно притиснат, а най-лошо е оръжието да не е опряно до тялото — това отново е изпробвано лично от автора, който ви уверява, че усещането не е много приятно.
	Има още много специфики и правила на майсторската стрелба, които не намериха място в книгата. Изложеното в този епизод и в книгата като цяло не е експертно мнение — не правете това вкъщи, деца.
	_Направи точките си_ __Недоверие__ _равни на 0_.
	Премини на ► _Епизод_ #84


>>	43

	Не, няма време за това. Ако китките й бяха свободни, можеше да подпъхне всички пръсти и да успее наистина бързо, но вече ти казах, че похитителят й върви насам.
	Няма да я накарам да загуби време на огледалото, няма как да успее толкова бързо.
	Премини на ► _Епизод_ #40


>>	44

	С малко усилия Катя успява да се добере до мивката и се подпира на нея, за да запази равновесие. Огледалото, както по-рано споменах, е залепено над нея — изглежда с някакъв жълтеникав (или пожълтял) силикон. На вид е халтаво, но далеч недотам, че тя да може да напъха пръсти и да го изтръгне.
	Катя се опитва да отчопли с нокти малко от силикона до долния ляв ъгъл — получава се, но мъчно — ще отнеме време. За щастие майка й я отучи да си гризе ноктите, когато беше дете и ако Катя беше със свободни ръце, сигурно щеше да се справи бързо с него.
	_Добави си 1 точка_ __Тъмна сила__.
	Какво да прави сега?
	◘ Фокусира се върху отчоплянето на огледалото ► _Епизод_ #32
	◘ Търси друг начин да се освободи ► _Епизод_ #12


>>	45

	Малко рисковано е да я оставим сама да решава, но все пак това се оказва най-добрият ход. Катя е много умно момиче и осъзнава, че не може да очаква помощ от случаен минувач, а ако извика, само ще влоши ситуацията.
	Премини на ► _Епизод_ #25


>>	46

	Колкото и хармонични емоции да й изпращам, се оказва напълно невъзможно тя да се успокои в такава ситуация и за толкова кратко време. Като цяло е добра идея, би било чудесно да е спокойна, но просто няма как да се случи.
	_Добави си 1 точка_ __Тъмна сила__.
	Върни се на ► _Епизод_ #63


>>	47

	Хубавото на по-простите животинки е, че като убедиш няколко за дадено действие и „стадото“ следва. Малко като при хората.
	Врабчетата кацат на перваза и започват упорито да барабанят с клюнове по прозореца. Звънът на стъклото се чува отчетливо в стаята. Катя с усилие отваря око и поглежда към него. Първо се учудва от видяното, после се развълнува — през главата й минава мисълта, че не е сама.
	Не е.
	Освободени от въздействието, врабчетата едновременно прекратяват неприятното си занимание, оглеждат се за секунда, изчуруликват веднъж-дваж и вкупом хвръкват към клоните на дърветата.
	Катя надига глава.
	_Добави си 2 точка_ __Тъмна сила__, _запиши си кодовата дума_ __„Хичкок“__ и премини на ► _Епизод_ #2


>>	48

	Колкото и да ми се иска Катя да хване тези типове на мушка, имам няколко проблема с тази идея:
	— Първо, пушката е добро оръжие, но не и за такава дистанция;
	— Второ, не сме 100% сигурни дали е заредена, т.е. може да не ни даде предимство в този сблъсък;
	— Трето — как сваляш бързо и ефективно пушка от рамото на човек, който се съпротивлява и тежи с 50 кила отгоре ти? Стигне ли се до борене и дърпане, вече сме загубили. Не забравяй, че и Янко сигурно вече се е завтекъл насам.
	_Добави си 1 точка_ __Недоверие__ и се върни на ► _Епизод_ #35


>>	49

	Знам, че ще ти е трудно да повярваш в тази част, но нямам какво да направя, освен да ти разкажа какво се случва.
	Окрилена от успеха с освобождаването на ръцете си, без да губи и миг Катя отива до огледалото и успява само за няколко секунди да го изчопли от стената, впивайки осем пръста от едната му страна. При дърпането си чупи два нокътя, но дори не забелязва. Строшава го на земята, грабва най-голямото парче и освобождава краката си.
	Когато надига глава, чува свирукането на приближаващия се похитител.
	Премини на ► _Епизод_ #31


>>	50

	Идеята не е никак лоша — ако я изпълни успешно, Катя ще има огромно тактическо предимство и възможност да издебне в гръб своя противник. За съжаление, обаче, тя я отхвърля — страх я е. Не знае с колко време разполага, дали не я гледат през прозореца още в този миг, дали няма да я чуят. Плаши я и самата близост на тези изроди — предпочита да загине застреляна или да опита да бяга, ако се провали в стрелбата, а не да попадне в лапите им. На близко разстояние това може да се случи много бързо, освен това е и трудно да се уцели тичаща мишена.
	_Добави си 1 точка_ __Тъмна сила__.
	Върни се на ► _Епизод_ #38


>>	51

	Да, това определено може да помогне — няма как дишането да не клати мерника повече или по-малко, а понякога малките камъни обръщат каруцата.
	_Добави си 1 точка_ __Тъмна сила__ _и си запиши кодовата дума_ __„дъх“__.
	Върни се на ► _Епизод_ #63


>>	52

	С олюляване Катя се приближава до прозореца и го оглежда. Въпреки че първоначално успях да я наведа на този план, сега се отказва от него — в това състояние й е трудно да блъска високо над главата си, а и ръбът на перваза също ще я затрудни. Обзема я страх, че ще я чуят как чупи стъклото, а освен това парченцата ще падат по-скоро навън и може да е трудно да се докопа до нещо подходящо…
	Не е невъзможно да се получи, но аз по-скоро съм на нейното мнение — прекалено много рискове и трудности стоят зад този план и не ми изглежда като добра идея. Дай да опитаме нещо друго.
	_Добави си 1 точка_ __Недоверие__, _1 точка_ __Тъмна сила__ и се върни на ► _Епизод_ #12


>>	53

	Така ми харесваш — всичко на сигурно.
	За учудване на Катя, боравенето с пушката се оказва много лесно и тя с лекота отваря цевта, вижда двата патрона вътре и, след като я затваря, освобождава предпазителя. Добре че дядо ми настояваше да ме научи как се правят тия работи…
	_Добави си 4 точки_ __Тъмна сила__, _но си извади 1 точка_ __Недоверие__.
	Премини на ► _Епизод_ #63


>>	54

	Когато похитителят влиза, я вижда срещу себе си. Катя му се усмихва закачливо в средата на стаята. Белите й зъби са по-красиви от поляна с кокичета, кожата — по-гладка от заледено езеро. Свива рамене и оставя раздърпаната лятна рокличка бавно да се свлече по тялото й. Вторачил поглед в настръхналата млада плът, той не забелязва стъклото, което тя стиска в ръката си. Не се замисля и че това момиче е станало свидетел на убийството на родителите си. Захвърля пушката, ножа, дрехите си и се спуска жадно към нея, със слюнка на уста.
	Нещо такова ли си представяш?
	Ами, не, нещата не биха се развили точно по този начин и да ти кажа честно, по-наивен план досега не съм чувал.
	Моля те, премини по-бързо на ► _Епизод_ #40


>>	55

	Катя притичва обратно до малката постройка и застава до ъгъла й. Макар че при стрелба по-голямата част от тялото й ще е видимо, в случай на нужда може веднага да се прикрие или да хукне в другата посока под прикритието на сградата.
	_Добави си 1 точка_ __Тъмна сила__ _и си запиши кодовата дума_ __„ъгъл“__.
	Премини на ► _Епизод_ #67


>>	56

	Острото стъкло се забива в меката ямка до рамото. При удара Катя го е стиснала здраво в ръка и го притиска с палец отгоре, което й позволява да го забие на 4–5 сантиметра навътре във врата на ужасения противник, почти до ключицата. От раната бликва обилно кръв. Той рязко се дръпва и стъклото остава забито в него.
	Ръката на Катя също е порязана, но тя не усеща нищо.
	— ЯНКООО! — успява да изкрещи похитителят, стисва зъби от болка и примижа за един кратък миг.
	Кратък миг за него и Катя, разбира се, но за нас — цялото време, нужно да измислим нейната следваща стъпка. Жалко, че не можеш да видиш разкривената му смачкана гримаса сега…
	_Добави си 1 точка_ __Тъмна сила__ _и кодовата дума_ __„ръкопашен“__.
	Премини на ► _Епизод_ #35


>>	57

	Това звучи… Не знам, малко нереалистично е Катя да успее да го направи точно в момента и без време да се успокои, но, щом казваш, нека опитаме.
	_Добави си 1 точка_ __Тъмна сила__ _и си запиши кодовата дума_ __„сърце“__.
	Върни се на ► _Епизод_ #63


>>	58

	Не, приятелю, Катя не може да избяга. Ако имаше някаква смислена преднина и солиден късмет, може би, но сега… Замисли се, дори да я преведем през най-добрия терен, по най-прекия път до сигурността, няма как да не я настигнат, пресрещнат, заградят или отстрелят. Имат и куче. Дори най-вероятното развитие при това ще е този извратеняк да я застреля, преди да е изминала и 20 метра.
	На мен също ми се иска тя да избяга колкото се може по-далеч от тази ситуация, но точно в момента това не може да се случи.
	_Добави си 1 точка_ __Недоверие__ и се върни на ► _Епизод_ #35


>>	59

	Виж, тук не мога да се съглася с теб — нека провери и двете, не можем да рискуваме така…
	Та, за учудване на Катя, боравенето с пушката се оказва много лесно и тя с лекота отваря цевта, вижда двата патрона вътре и, след като я затваря, освобождава предпазителя. Добре че дядо ми настояваше да ме научи как се правят тия работи…
	Виждаш ли, щеше да е ужасно, ако не го беше направила сега на спокойствие (относително, де) и спусъкът бе отказал в напечената ситуация, която предстои.
	_Добави си 4 точки_ __Тъмна сила__.
	Премини на ► _Епизод_ #63


>>	60

	Катя остава на място — решава, че няма време да сменя позицията си. Така ще е с една идея по-близо, а ако стреля точно, няма да има особено значение какво прикритие има.
	_Добави си 1 точка_ __Тъмна сила__ _и си запиши кодовата дума_ __„място“__.
	Премини на ► _Епизод_ #67


>>	61

	В други случаи въздействие под формата на сън може да е много ефективно, но не и в този. Въздействията в сънищата са прекалено абстрактни, а и въобще не се знае дали и кога Катя ще засънува.
	Истината е, че не знаем дали ще оцелее дори и в следващите пет минути, камо ли да спи… Не, трябва да действаме на момента, преди да сме я изпуснали.
	_Добави си 1 точка_ __Недоверие__ и се върни на ► _Епизод_ #1


>>	62

	Куршумът просвистява до главата на Янко и с глух тътен се забива в един дъб на десетина метра зад него. Той първоначално се сепва, но после се озъбва доволно…
	Катя трябва да стреля отново веднага и този път да бъде напътствана по-добре, защото нямаме право на повече грешки. Ще пробвам сам, този път, на базата на нещата, които не се получиха както трябва с първия изстрел.
	_Добави си следния брой точки_ __Тъмна сила__:
	◘ 5 точки при всички положения.
	◘ Още 2 точки, ако имаш кодовата дума __„място“__, защото Катя няма прикритие и има по-малко време да реагира, а стресът от насоченото към нея оръжие е убийствен.
	◘ Още 2 точки, ако нямаш кодовата дума __„натиск“__ или направо цели 5, ако имаш кодовата дума __„педя“__ — откатът при първия изстрел едва не й е счупил някое ребро, а болката и допълнителният стрес определено не ни помагат.


	Премини на ► _Епизод_ #75


>>	63

	Вратата се отваря рязко, блъсва се в стената на къщата и се разтриса. Янко пристъпва навън с оръжие в ръце и с бездушен поглед на селски касапин. Устните му мълвят нещо — мърмори си, може би псува.
	Катя го очаква и се прицелва първа — готова е да стреля. Ще го изпревари, но макар дистанцията да изглежда малка и мишената да е тлъста, няма да е лесно да го уцели, предвид, че няма опит в стрелбата и е под такъв стрес.
	Имаш ли някакви идеи как да й помогнем с изстрела?


	_Катя може да възприеме за това кратко време максимум три „идеи“, ако нямаш кодовата дума_ __„място“__. _Ако я имаш, получаваш право на още една, общо четири — все пак е имала няколко секунди повече да събере мислите си и да се съсредоточи. Огради с кръгче сега текущия брой точки_ __Тъмна сила__ _и когато той се увеличи с три (или четири), значи си достигнал максималния брой влияния над Катя._


	Нека й внушим идеята:
	◘ да избърше бързо ръцете си от кръвта ► _Епизод_ #41
	◘ да бъде спокойна ► _Епизод_ #46
	◘ да задържи дъх в момента на изстрела ► _Епизод_ #51
	◘ да стреля между два удара на сърцето си ► _Епизод_ #57
	◘ да внимава с позицията на приклада спрямо тялото — дали да е опрян и колко ► _Епизод_ #66
	◘ да придържа предната част на пушката по определен начин с лява ръка — как да я хване, или да я подпре ► _Епизод_ #71
	◘ да натисне спусъка по определен начин ► _Епизод_ #76
	◘ да погледне по определен начин през мерника ► _Епизод_ #81


	◘ Когато „ходовете“ ти са изчерпани или мислиш, че Катя има достатъчно напътствия ► _Епизод_ #69


>>	64

	Всичко, което трябва да направим в момента, за да довърши тя започнатото, е да разсеем дребните колебания, останали в главата й. Няма да е никак трудно.
	_Добави си 1 точка_ __Тъмна сила__.
	Премини на ► _Епизод_ #72


>>	65

	Катя притичва обратно в малката постройка. Позицията е страхотна — да, ще е неприятно, ако се провали в стрелбата и трябва да се измъква, но в сумрака на помещението ще е трудно видима за своя противник и освен това може да се прикрие, когато е нужно.
	_Добави си 1 точка_ __Тъмна сила__ _и си запиши кодовата дума_ __„мрак“__.
	Премини на ► _Епизод_ #67


>>	66

	Позицията на приклада спрямо тялото и на мен ми се струва важна. Как е най-добре да държи оръжието?
	◘ Да държи пушката на малко разстояние от рамото си, без да я допира — _запиши си кодовата дума_ __„педя“__.
	◘ Да опре приклада на рамо — _запиши си кодовата дума_ __„рамо“__.
	◘ Да притисне силно приклада към себе си (или себе си към приклада) — _запиши си кодовата дума_ __„натиск“__;
	_Добави си 1 точка_ __Тъмна сила__ _при всеки от горните случаи._
	◘ _Ако не си сигурен какво да избереш и решиш да не даваме наставления в тази насока, вместо това си добави 1 точка_ __Недоверие__.
	Върни се на ► _Епизод_ #63


>>	67

	Момичето никога не е стреляло с пушка и в момента е под огромен стрес, така че ако очакваме да направи нещо, различно от това да я вдигне и да натисне спусъка, сега е моментът да я насочим към правилните действия. Тя се е вторачила в къщата в напрегнато очакване и дори не поглежда оръжието, така че и аз не мога да разбера дали то е готово за стрелба. Каквото и да правим, ще коства повече усилие, защото не само трябва да й бъде внушено какво да стори, а и как точно.
	◘ Нека провери освободен ли е предпазителят ► _Епизод_ #73
	◘ Дали пушката е заредена ► _Епизод_ #59
	◘ И двете ► _Епизод_ #53
	◘ Няма нужда, нека просто стреля ► _Епизод_ #79


>>	68

	Катя иска да остане. Остава още един брат за убиване. Иска всичко да приключи тук и сега — това е нейният план.
	Когато се справи с него, ще потърси родителите си и, макар да знае какво ще намери, капчиците надежда са всъщност бушуваща река, която я тласка да го направи възможно най-скоро.
	Премини на ► {#Епилог}


>>	69

	Дебелото туловище на Янко е на мушката на Катя. Тя примижава и натиска спусъка.


	_Преди да разберем резултата:_
	◘ _Ако имаш кодовата дума_ __„сърце“__, _я задраскай, освен ако нямаш и кодовата дума_ __„прозрачен“__ — _само в този случай Катя успява някак си да изпълни наглед невъзможната задача._
	◘ _Ако имаш кодовата дума_ __„къртица“__, _си зачеркни една точката_ __Тъмна сила__, _защото, естествено, не съм изпълнил идеята ти… Надявам се, че е било някаква неуместна шега — запиши си постижение_ __Шут__.


	Оръжието изгърмява зловещо и ушите на Катя писват. Куршумът лети към жалкото подобие на човек пред нея.
	Но дали изстрелът е достатъчно точен?


	_Според кодовите думи, които имаш, пресметни_ __Точността__ _на изстрела:_
	_-2 точки_ __Точност__ _за всяка от кодовите думи_ __„педя“, „въздух“__ _и_ __„двойно“__; _Всяка от тях ти носи и 1 точка_ __Недоверие__;
	_-1 точка_ __Точност__ _за всяка от кодовите думи_ __„стена“, „цев“, „връх“, „втора“__ _и_ __„рязко“__;
	_+1 точка_ __Точност__ _за всяка от кодовите думи_ __„място“, „мрак“, „дъх“, „сърце“, „среда“__ _и_ __„плавно“__;
	_+2 точки_ __Точност__ _за всяка от кодови думи_ __„натиск“, „рамо“__ _и_ __„дърво“__;
	_Има кодови думи, които не дават и не отнемат точки._


	_Ако резултатът е:_
	◘ _6 или повече_ ► _Епизод_ #80
	◘ _от 3 до 5_ ► _Епизод_ #75
	◘ _по-малко от 3 и имаш кодовата дума_ __„орел“__ ► _Епизод_ #77
	◘ _по-малко от 3 и нямаш кодовата дума_ __„орел“__ ► _Епизод_ #62


>>	70

	Съгласен съм, нека тя да реши сама — трябва да използваме силите си пестеливо.
	_В зависимост от това коя кодова дума имаш премини на съответния епизод, но който и да е той, не променяй никакви точки в него, тъй като решението си е на Катя._
	◘ __„прозрачен“__ ► _Епизод_ #55
	◘ __„сив“__ ► _Епизод_ #60
	◘ __„черен“__ ► _Епизод_ #65


>>	71

	Придържането на оръжието звучи като нещо основно за стрелбата. Как е най-добре да го направи Катя, според теб?
	◘ Да не придържа пушката с лява ръка — _запиши си кодовата дума_ __„въздух“__.
	◘ Да я придържа за цевта — _запиши си кодовата дума_ __„цев“__.
	◘ Да я придържа за дървената част пред цевта (ако трябва да съм честен, нямам идея как се нарича) — _запиши си кодовата дума_ __„дърво“__.
	◘ Ако Катя не е останала на място (т.е. нямаш кодовата дума __„място“__), тя има възможност да опре цевта на стената или рамката на вратата — запиши си кодовата дума __„стена“__.
	_Добави си 1 точка_ __Тъмна сила__ _при всеки от горните случаи._
	◘ _Ако не си сигурен какво да избереш и решиш да не даваме наставления в тази насока, вместо това си добави 1 точка_ __Недоверие__.
	Върни се на ► _Епизод_ #63


>>	72

	Пръстът й дръпва рязко спусъка. От дулото изригва жупел и заковава главата на Янко към плочките с дупка в средата на челото. Мръсните му устни най-после замлъкват завинаги; ръцете му вече няма да наранят никого.
	Катя примижа за момент. Не изпитва никакво угризение, напротив — удовлетворение от свършената работа.
	Премини на ► _Епизод_ #78


>>	73

	Да, разбирам гледната ти точка и ще ти се доверя, колкото и да ме притеснява този тип хазарт — все пак трябва да се намесваме колкото се може по-малко. Наистина се съмнявам човек като този да не е заредил оръжието, нямаше да го вземе въобще иначе, а се съмнявам и да е толкова небрежен, че да ходи с освободен предпазител — сигурно това е първото, което набиват в главата на всеки да не прави, когато му се дава оръжие.
	Катя поглежда предпазителя и, да, той не е освободен. Прави го с учудваща за нея лекота, макар допреди секунда да нямаше идея кое точно е предпазителят и как се освобождава.
	_Добави си 2 точки_ __Тъмна сила__.
	Премини на ► _Епизод_ #63


>>	74

	За хилядни от секундата скочът се изпъва, чува се едно тихичко и така удовлетворяващо „хряс“ и ръцете й са свободни. Дори не я заболя кой знае колко.
	Този трик си е чиста магия, браво! Хем е армирана и изглежда супер здрава тази гадост, хем се къса като хартия по този начин. Не очаквах.
	_Добави си 2 точки_ __Тъмна сила__. _Ако имаш записани точки_ __Недоверие__, _ги намали с 1._
	Премини на ► _Епизод_ #49


>>	75

	Изстрелът проехтява в гората, а Янко отхвърча метър назад и се просва пред вратата на къщата. На гърдите му плъзва червено петно и собствената му кръв се слива с тази от разчленените трупове на майката и бащата на Катя, която по-рано е обърсал в потника си. В началото не помръдва, но после полека започва да се движи — като какавида, която се опитва да се измъкне от ципата си.
	Катя вече е над него и го гледа с поглед, изпълнен с погнуса и омраза. Тя изритва пушката му настрани и ловко измъква пистолета от анцуга му. Захвърля и своята пушка и оглежда новото си оръжие. Вдига предпазителя. Тревожната червена точка показва смъртоносната заплаха, която то представлява в момента — точно както тя иска.
	Янко е в безпомощно състояние. Диша с огромно затруднение и губи кръв бързо — изглежда сякаш ще умре до минути. Опитва се да се надигне на лакти, но силите не му стигат. Устните му мълвят нещо — Катя първоначално си мисли, че се моли за милост, но се вглежда в тях и осъзнава, че всъщност я псува.
	На майка, на мъртва майка.
	Трудно ми е да ти опиша коктейла от емоции, които залива момичето в момента. Останалият свят изчезва за нея — визия, шум, всичко. Сега е в едно тихо и тъмно място, сама с умиращия Янко. Тя издърпва затвора и най-горният патрон влиза в цевта със заплашително изщракване. Дулото застава на педя от челото му. Тя се готви да го екзекутира, пръстът й трепери на спусъка, все още задържан от бързо изпаряващи се колебания.
	◘ Да я наведем на мисълта да го стори възможно най-бързо ► _Епизод_ #64
	◘ Да не го прави ► _Епизод_ #82
	◘ Да оставим решението на нея ► _Епизод_ #72


>>	76

	Натискането на спусъка може да има две специфики, поне доколкото аз се сещам — можем да й внушим мисълта за всяка от тях, или пък само за едната. Зависи каква ти е идеята.


	По отношение на бързината на натискане на спусъка, има два варианта:
	◘ Рязко — _запиши си кодовата дума_ __„рязко“__.
	◘ Плавно — _запиши си кодовата дума_ __„плавно“__.


	По отношение на позицията на пръста (показалеца) спрямо спусъка, опциите са повече. Катя може да натисне:
	◘ С върха на пръста — _запиши си кодовата дума_ __„връх“__.
	◘ Със средата на първата фаланга — _запиши си кодовата дума_ __„среда“__.
	◘ Със сгъвката между първата и втората фаланга — _запиши си кодовата дума_ __„сгъвка“__.
	◘ Със средата на втората фаланга — _запиши си кодовата дума_ __„втора“__.
	_Добави си 1 точка_ __Тъмна сила__, _независимо дали ще запишеш две кодови думи, или една._


	◘ _Ако не си сигурен какво да избереш и решиш да не даваме наставления за натискането на спусъка, вместо това си добави 1 точка_ __Недоверие__.
	Върни се на ► _Епизод_ #63


>>	77

	Куршумът просвистява до главата на Янко и с глух тътен се забива в един дъб на десетина метра зад него. Той първоначално се сепва, но после се озъбва доволно, прицелва се и…
	С проглушителен писък пикиращия орел прелетява над главата му. Селяндурът подскача от уплаха и стрелва с пушката някъде нагоре и встрани. Едва не я изпуска.
	Катя се възползва от объркването му и се прицелва за втори изстрел, окрилена от мисълта, че нещо я закриля.


	_Добави си 3 точки_ __Тъмна сила__. _Ако имаш кодовата дума_ __„Хичкок“__, _си запиши постижение_ __„Господар на животните“__.
	Премини на ► _Епизод_ #75


>>	78

	Момичето се обръща към кучето, което млъква и после изскимтява, когато погледите им се срещат. Късно. Тя е извън контрол — приближава се и го прострелва безпощадно от упор в главата. Кръвта не личи на черната му козина и ако човек не се вгледа в потъмняващата пръст под него, безжизнения изплезен език и странната преплетена поза на краката, може да си помисли, че животното спи.
	Ако ще се почувстваш по-добре, това беше лошо куче — казвам ти го с абсолютна сигурност. По никакъв начин не можах да се допра до съзнанието му и, да ти кажа честно, не ми се мисли с какво са го хранили.
	Катя чува приближаваща се през гората кола. Още е далече — ако тръгне да бяга ще има добра преднина, а и на похитителя й вероятно ще му трябва време да възприеме какво се е случило с братята му и да огледа мястото. Не вярвам и полицията да се затрудни с откриването му после.
	За съжаление, тези мисли в момента отсъстват от съзнанието на момичето — колебае се какво точно да направи, но идеята за бягство вече е отхвърлила категорично.
	А похитителят вероятно е въоръжен и със сигурност е опасен.
	◘ Трябва да я убедим да избяга ► _Епизод_ #83
	◘ Да не се намесваме, за момента ► _Епизод_ #68


>>	79

	Не, забрави — това си е чист хазарт, а залогът е животът на това момиче. Карам я да провери и двете!
	За учудване на Катя, боравенето с пушката се оказва много лесно и тя с лекота отваря цевта, вижда двата патрона вътре и, след като я затваря обратно, освобождава предпазителя.
	Виждаш ли какво щеше да стане…
	_Добави си 4 точки_ __Тъмна сила__ _и 1 точка_ __Недоверие__.
	Премини на ► _Епизод_ #63


>>	80

	Главата на Янко се сцепва като презряла диня. Патронът за глигани отнася част от черепа и мозъка му, оставяйки зловеща дупка отпред на лицето и двойно по-голяма отзад. Кървави пръски се лисват по плочките и тревата на няколко метра зад него, има и по стената на къщата. Когато тялото се просва безжизнено на земята, гората още носи ехото на гърма.
	Катя се приближава до трупа, изумена от точния си изстрел, и го оглежда. Не за да разбере, дали Янко е жив, разбира се, а по-скоро сама невярваща какво е успяла да направи. Взира се в гнусната пихтия, която доскоро е била лицето на похитителя й и изпитва някаква странна смесица от погнуса, гордост, удовлетворение и решителност.
	Очите й се спират на запасания в анцуга му пистолет. Тя се навежда и го взема, а пушката оставя настрана. Оглежда оръжието и вдига предпазителя. Тревожната червена точка предупреждава за смъртната опасност, която то представлява в момента — точно както тя иска. Издърпва затвора и най-горният патрон влиза в цевта с блажено изщракване.
	_Ако имаш кодовата дума_ __„ръкопашен“__, _си запиши постижение_ __„Войн на Светлината“__.
	Премини на ► _Епизод_ #78


>>	81

	Да, наистина, с кое око според теб трябва да се прицели Катя? Имай предвид, че е десничарка, ако това ще ти помогне за избора.
	◘ Лявото отворено, дясното затворено — _запиши си кодовата дума_ __„ляво“__.
	◘ Дясното отворено, лявото затворено — _запиши си кодовата дума_ __„дясно“__.
	◘ И двете очи отворени — _запиши си кодовата дума_ __„двойно“__.
	◘ И двете очи затворени — _запиши си кодовата дума_ __„къртица“__.
	_Добави си 1 точка_ __Тъмна сила__ _при всеки от горните случаи._
	◘ _Ако не си сигурен какво да избереш и решиш да не даваме наставления в тази насока, вместо това си добави 1 точка_ __Недоверие__.
	Върни се на ► _Епизод_ #63


>>	82

	Мисълта да го пощади е моментално пометена от гнева, който се лее във вените на Катя. Тя е неконтролируема в момента — не можем да надвием емоциите ѝ. Трябва й само още малко кураж и ще го направи!
	_Добави си 1 точка_ __Тъмна сила__.
	Премини на ► _Епизод_ #72


>>	83

	Не, не иска да бяга, непреклонна е и отхвърля всяка мисъл, която се опитва да я поведе в тази посока. Тя иска мъст, иска да сложи край на злодеянията на тези хора.
	Защо държи да поеме този риск? Трябва да помисли за себе си, спасението е пред нея, в гората! Защо не иска да послуша разума?
	_Добави си 1 точка_ __Тъмна сила__.
	◘ Продължаваме да я убеждаваме да избяга ► _Епизод_ #83
	◘ Оставяме я да действа ► _Епизод_ #68


>	Дневник на играта

M>	js-gamebook-input
T>
	Тъмна сила: | …
	Недоверие: | …  (при 3 точки „Недоверие“ мини на #40)
	Кодови думи: | ………
T$
T>
#	Постижения
	Ангел | …
	Шегаджия | …
	Довереник | …
	Юда | …
	Войн на Светлината | …
	Господар на животните | …
T$
M$


>	Епилог

	Мъжът отваря предпазливо вратата на сузукито. Ходи приведен, стиснал пистолет с две ръце. Приближава Янко и, без да изпуска от поглед двете постройки, разбира какво му се е случило. С периферното си зрение вижда и другия си брат да лежи безжизнен петнадесетина метра по-назад. С тихи стъпки приближава към вратата на къщата. Внимателен е, но въобще не очаква, че Катя ще излезе от кучешката колиба зад него. Не я и чува, преди да е станало твърде късно. Куршумите заваляват около него, а два или три попадат в гърба му. Сетне секват, чува се празно щракане на ударник на пистолет и приближаващи се стъпки. Той се свлича на земята, прегърнал рамката на вратата. Кървава следа остава по дървената повърхност. Зъбите му са стиснати в гримаса на нечовешка болка.
	Свършено е. Сега Катя трябва да се махне от това място, да се свърже с властите в най-близкото населено място, да намери помощ и утеха. Трябва да я убедим в тази мисъл.
	_Добави си 1 точка_ __Тъмна сила__.
	Тя вижда, че този още шава. Взема оръжието му и изпразва целия пълнител. Въобще не се цели, не й пука къде точно ще попаднат куршумите, стига да са в него.
	Сега вече е сигурна, че всичко е приключило и може да тръгне към пътя. Сигурно до петнайсетина минути ще мине някоя кола.
	_Добави си 1 точка_ __Тъмна сила__.
	Отказва. Прекрачва конвулсиращото тяло, дори не се спира да види в какво състояние е. Влиза в къщата. Оглежда помещението, вижда и открехнатата врата на стаята, в която не трябва да влиза; стаята, от която Янко излезе. Дръжката е зацапана с тъмна кръв. Ако не си тръгне сега, видяното ще я преследва до края на живота й. Върви си, махай се! Всичко свърши!
	_Добави си 1 точка_ __Тъмна сила__.
	Тя поема дълбоко дъх и тръгва бавно натам. Цялата трепери, сълзите потичат от очите й и замъгляват света.
	Какво да сторим? Не трябва да й позволяваме да влиза в тази стая! Не искам да ни вижда така с майка й, не бива. Милата ми Катя…
	{img:dva_trupa.png}


>	Оценка

	Оценката на играта ти се определя единствено от броя точки __Тъмна сила__, които си събрал.
	◘ __Божествен__ — до 15 точки. Този резултат е почти невъзможен, справил си се изключително, дори да не ти е първи опит.
	◘ __Самарянин__ — 16–20 точки. Много добро представяне, може да се подобри само с малко.
	◘ __Простосмъртен__ — 21–25 точки. Ако това ти е първо изиграване, справил си се съвсем прилично, предвид и че си стигнал до края с по-малко от три точки __Недоверие__.
	◘ __Грешник__ — 26 точки или повече. Ако си опитал да видиш колко точки __Тъмна сила__ най-много можеш да събереш — добре. Ако това е бил нормален опит за игра, ами, все пак си стигнал до края, което е нещо, но си направил наистина сериозно количество грешки по пътя.


#	Постижения
	В „Пазители“ има три постижения, които са наистина предизвикателни (и три по-скоро на шега). Ако си се сдобил с тях, тази книга едва ли има тайни за теб. Поздравления! Не е възможно да заслужиш всичките за едно изиграване, така че не се опитвай.


	__Ангел__ — завърши играта с 12 точки __Тъмна сила__;
	__Довереник__ — завърши играта с 0 точки __Недоверие__;
	__Войн на Светлината__ — за впечатляващи способности в битка;
	__Шут__ — направи толкова лош избор, че чак Ангел да не те вземе насериозно;
	__Господар на животните__ — името казва всичко;
	__Юда__ — завърши играта с 40+ точки __Тъмна сила__, като имаш правото да записваш само веднъж точки от даден епизод.


>	След надписите

	Катя върви бавно към пътя. Къщата остава зад гърба й. Гората е тиха и злокобна. Непривичен за сезона вледеняващ вятър пълзи между стволовете на дърветата.
	Има нещо нередно в това място — сякаш тези изверги са го осквернили. Или то е осквернило тях? Катя също се чувства омърсена, променена — сякаш е жадна за още кръв и мъст, сякаш нещо нашепва _„Убивай!“_ в ушите й. Трябва по-бързо да се махне от това място! Забързва ход.
	Затичва се.
	Скрита сред листата на акациев храст на десетина метра встрани от прашния път, проскубана невестулка внимателно я наблюдава с малки злобни очички.
