>	История и култура

>>	Рим днес
	{img:4_kluch_tzarstvo_nebesno.jpg|#Свети Петър с ключа за Царството небесен.}

	Древногръцкият оратор Лукиан (II в. сл.Хр.) нарича Рим „Парче от рая“. Векове след това, през XV в., тосканският учен Джан Франческо Поджо Брачолини пише за Рим, че е „най-красивият и величествен град от всички, които са били и ще бъдат“, а в началото на XIX в. английският поет Пърси Биш Шели казва, че впечатлението от „този величествен град… надминава всичко, което съм виждал по време на пътешествията си“. Тези усещания са живи и днес, въпреки трудностите в ежедневието на съвременен Рим. Стачките на работниците, замърсяването на въздуха, градската бъркотия и мудната бюрокрация не могат да помрачат красотата и очарованието на този наистина вечен град.
	Може да го посетите безброй пъти, да живеете в него много години, но величествената му светлина, неговите цветове (мекото червено, охрата и оранжевото, смесени с мръсно бялото и сивото на мрамора и бигора), хармонията на мраморните мостове над криволичещата река, скритите в сянката на дърветата ренесансови вили, парковете, прозорците по куполните покриви, камбаните винаги ще ви карат да затаявате дъх. Пантеонът (Pantheon), Колизеят (Colosseo), Капитолият (Campidoglio) по залез, Римският форум (Foro Romano) в светлината на ласкав следобед — тези вечни чудеса векове наред привличат в Рим всички, които обичат историята и се възхищават на човешките способности. Бумът на строителството след войната прави предградията прозаични. Ала районът, ограден от стените на Аврелиан, и най-вече историческият център (centro storico) не са загубили очарованието си — въпреки паркираните коли, бръмчащите моторетки и вездесъщите кучешки изпражнения.
	Рим, разбира се, винаги е имал и своите критици. Ако проверите сведенията, давани през вековете от повече или по-малко известни пътешественици, или разговаряте с някои от днешните жители на града, те буквално ще ви засипят с думи като упадък, мръсотия, шум и задръствания. В началото на XV в. същият Поджо Брачолини, потресен до смайване, пише за града: „Лежи проснат като огромен труп, разлагащ се и прояден отвсякъде“. По онова време папите тъкмо се завръщат от доброволното си изгнаничество в Авиньон, Франция (т.нар. Авиньонски плен), и откриват град, покосен от чумата, мръсотията и борбите между различните фракции. Други моменти на упадък са през 410 г. — тридневното разграбване от варварите вестготи след пет месеца жестока обсада; през 1527 г. — кървавото (4000 загинали) плячкосване на Рим от страна на френските и немските войски на Карл V — император на Свещената римска империя; жестоката германска окупация столетия по-късно, завършила през 1945 г., когато съюзниците освобождават града.
	Рим е столица на Италия от 1870 г. След Втората световна война постепенно се възстановява благодарение най-вече на Плана „Маршал“ и на типичната за италианците издръжливост. Новата, демократична партийна система израства бързо, макар и хаотично, от корените на дофашисткия либерализъм. Въпреки всички последвали трудности — корупция, нестабилност на правителствата, стачки и тероризъм — днес Рим е процъфтяваща столица на голяма и богата европейска държава. Той е предимно административен център, както и туристическа дестинация с елегантни и често скъпи магазини и бутици. Римските ресторанти са винаги пълни. Парковете са очарователни. Те заемат 8400 хектара и осигуряват зеленина за колоездачи, любители на разходките, майки с колички и малки деца. Семействата от средната класа са достатъчно състоятелни, за да купуват на своите деца юноши скутери по 3000 долара. Процъфтява очевидното консуматорство — трудно е да се намери жител на Рим, който да не притежава и да не използва непрекъснато мобилен телефон (telefonino, cellulare).
	{img:5_stulbiste.jpg|#Това монументално стълбище от XVIII в. е построено с финансовата помощ на френския крал Луи XV, но по ирония на съдбата е наречено „Стълбището на Испанския площад“. То се използва за модни дефилета и паради на цветя и е сред главните забележителности на града.}


#	Град в процес на преход
	Днес в Рим живеят около три милиона души, повечето от които са дошли от областта или от Южна Италия. Те помагат на града да нарасне далеч извън първоначалните си очертания. Рим никога не е бил индустриална столица. Тук се намират седалищата на повечето по-големи банки, на авиокомпаниите, на профсъюзите и централите на италианските политически партии (невероятно, но големият им брой продължава да нараства). В Рим се стичат и много младежи, които искат да посещават трите обществени университета със свободен прием, както и някои по-нови частни университети. И не на последно място, разбира се, Рим е столица на висшата мода (alta moda). Тук се намира Ватиканът, който допълнително привлича хиляди туристи и поклонници. По данни на общината през 2004 г. броят на туристите е достигнал почти седем милиона.
	{img:6_bitak.jpg|#Старинните предмети и произведения на изкуството — истински или не, са част от италианската култура и са навсякъде из града. На неделния битак „Порта Портезе“ купувачите търсят останки от миналото.}
	Две трети от тях са били чужденци, с най-голям дял на американците, японците и англичаните, следвани от германците, французите и испанците. Само през април 2005 г., за да се простят с папа Йоан Павел II, в Рим са дошли повече от четири милиона поклонници.
	Въпреки непрекъснатия приток на хора обаче Рим десетилетия наред остава неподвластен на чужди влияния и е известен с почти еднородната си общност. Едва ли не всеки е „бял“ и католик (поне на думи). Доскоро, докъм средата на 70-те години на миналия век, ресторантите с неиталианска кухня можеха да се преброят на пръстите на двете ръце. Сега всичко се променя. Рим е на ръба да се отдаде на многокултурната и многоезична атмосфера, която сигурно е царяла в него по време на имперския период. По онова време в града се събирали хора от всички краища на Римската империя, макар невинаги доброволно, както в случая с робите. Пристигането на десетки хиляди имигранти от Африка, Азия и Средния изток днес задвижва етническа революция, която след един относително дълъг срок ще има дълбоки социални и културни последици. Не на последно място причина за това е и фактът, че раждаемостта в Италия е една от най-ниските в света. Много от имигрантите са нелегални. В момента над 8% от населението на Рим е родено в чужбина. Най-голямата група чужденци са филипинците, следват ги съответно румънците, поляците, перуанците, бангладешците и египтяните. Хората от развиващите се страни работят като домашни помощници, строителни работници, бояджии или гледачи на възрастни хора. Много сенегалци са улични търговци. Китайците държат магазини за хранителни стоки, многобройни ресторанти и заведения за храна за вкъщи. Египтяните работят в кухните на ресторантите и може би точно те са приготвили спагетите „ал аматричана“, които ядете в момента.
	{img:7_gvardija.jpg|#Така наречената Швейцарска гвардия на Ватикана е създадена през XVI в., за да охранява папата. Оттогава униформата на гвардейците не е променяна.}


#	Сладък живот по римски
	Повечето новопристигнали идват в Рим, за да търсят работа. Те са част от огромната миграция юг-север, изток-запад, показваща голямата разлика в стандарта на живот — една от болестите на нашия свят.
	Чужденците от развитите страни като Съединените щати и Великобритания напротив идват в Рим по други съображения. Те гледат на града като на музей под открито небе, в който останките от по-близкото и по-далечното минало са почти на всяка крачка и зад всеки ъгъл. Освен това в Рим винаги витае дух на чувственост, спокойствие и всеобхватна любов към живота. И би ли могло да бъде другояче в едно общество, което поставя красотата и удоволствието пред всичко останало? Макар често да се вбесяват в задръстванията, жителите на Рим са превърнали спокойствието в изкуство. Тези над две хиляди години история с всичките й възможни обрати са създали у обикновения гражданин на Рим убеждението, че нищо не е по-важно от „тук и сега“. И римляните се стараят да живеят според това свое убеждение. По какво се познава, че в Рим е пролет? При първите по-топли слънчеви лъчи всички са навън, бъбрят по ъглите, изпълват тротоарните кафенета и си взимат дълги и може би незаслужени почивки за кафе. По какво се познава, че в Рим е лято? Всички са напуснали града и са отишли на близките плажове да се припичат на слънце и да стават още по-привлекателни.
	{img:8_dolce_vita.jpg|#Очевидното консуматорство и страстта към луксозните стоки винаги са били основна част на dolce vita, сладкия живот.}
	През другите два сезона градските жители предпочитат излетите извън Рим и пътуванията до някое приятно близко селце, особено ако в него има добър ресторант. Вечер, освен ако не вали дъжд или по телевизията не предават футболен мач, хората са по улиците, най-вече в квартали като „Трастевере“, „Тестачо“ и района около Пантеона. Мнозина са се запътили към местните кръчмички, защото храненето определено е от първостепенна важност за римляните.
	Кафето (Cafe) или сладоледът (gelato) след вечеря, зяпането по хората и хубавата клюка са другите любими занимания за обикновения римлянин. Мобилният телефон му позволява да е постоянно във връзка с приятелите си и, ако се наложи.


>>	История на Рим

	Рим е един от малкото градове в света, непрекъснато населени през последните 2700 години. Това обяснява защо от най-ранното селище на неговата територия са открити толкова малко следи. Вековете минават, но влиянието на древното наследство върху града е все така силно. То е и ключът към разбирането на по-късното му развитие.


#	Основаването на Рим
	Историята за основаването на Рим звучи страхотно от литературна гледна точка. Еней носи на гръб престарелия си баща Анхис, води за ръка малкия си син Асканий и бяга с лодка от Троя. Пристига в Италия и основава град Лавиния на брега на морето. Когато Асканий пораства, на свой ред основава град Алба Лонга (Дългата Алба) в Албанските планини. При следващото поколение, заради семейни разпри за трона, Ромул и Рем са хвърлени в река Тибър и тя ги отнася до хълма Палатин, където, накратко разказано, ги кърми вълчица и ги спасява един овчар. Момчетата порастват и основават свой град. Междувременно се скарват. Рем е убит, а Ромул става първият цар на Рим.
	За съжаление, малко от това може да е истина. Римляните са просто един от многобройните народи, населявали централната част на полуострова през Желязната ера. Те споделяли земята с етруските, латините и самнитите. Очевидно първото население на района, зает от бъдещия град Рим, е било смесица от представители на местните племена. В този смисъл легендата за отвличането на сабинянките има смисъл. То вероятно е било организирано от хората на Ромул поради недостига на жени.
	Едно обаче със сигурност е вярно. Като гледате останките от жилища от ранната Желязна епоха, открити на хълма Палатин, ще си кажете, че който и да се е заселил тук, сигурно е имал забележителен усет за оцеляване. В крайна сметка Палатин е изключително стратегическо място за селище — лесно се защитава и в същото време е близо до голяма река с удобствата на естествено пристанище. Нещо повече, хълмът е относително близо до най-удобния брод през реката при остров Тибър, който прави преминаването още по-лесно.


#	Царски и републикански Рим
	Ромул (или някой като него) става първият цар на Рим. Легендата разказва, че той е първият от седем царе — Нума Помпилий, Тул Хостилий, Анк Марций, Тарквиний Приск, Сервий Тулий, Тарквиний Горди. Съществуването на първите четирима владетели не може да се докаже, но има податки, че последните трима — всичките с етруски имена — наистина са съществували. Техният произход показва вероятността за смесване на племената. Друга следа е фактът, че етруските са имали високоразвити инженерни умения. Именно те са пресушили блатистата местност между хълмовете Палатин (Monte Palatino) и Капитолия (Campidoglio, Monte Capitolino) — бъдещия Римски форум.
	{img:9_baldahin_bernini.jpg|#Папата в олтара си под бронзовия балдахин на Бернини в базиликата „Св. Петър“.}
	Предполага се, че около 509 г. пр.Хр. Тарквиний Горди е детрониран, а монархията е заменена с република, управлявана от двама консули. Те били избирани всяка година от мъжете в града. Консулите назначавали членовете на съвета, който накрая станал известен като Сенат. Тази политическа система съществувала, макар и формално, до установяването на имперски ред при Октавиан, или Август, както той предпочита да го наричат след 27 г. пр.Хр. През вековете обаче този ред се развива и се променя. Отначало управлението е в ръцете главно на патрицианския елит, чието могъщество се основава на богатството. Богатството от своя страна позволява на патрициите да оглавят републиканските армии, а по-късно — да овладеят и Сената. Последиците са години на борба с останалите без земя и с плебеите, т.е. по-бедните. През IV в. пр.Хр., след умела манипулация на общественото мнение по време събранията във форума (провеждани на открито), безимотните най-сетне си извоюват правото на равно представителство. Всъщност, според историците, първите завоевателски набези на Рим към съседните територии вероятно са целели именно завладяването на земя, която да бъде разпределена сред онези, които наскоро били получили политически права.


#	Римска империя — възход и падение
	Рим става империя много преди да получи император. Въпреки продължаващите борби между плебеите и патрициите (или може би тъкмо заради тях) Римската република постепенно завладява околностите. Римляните вярвали, че синовете на Зевс и Леда — близнаците Кастор и Полукс, са помогнали по време на битката при езерото Реджило през 496 г. пр.Хр. да разбият Латинския съюз. Така или иначе това е началото на почти непрекъсната поредица от военни победи, завършила със завладяването на всички останали народи в Лациум (района около Рим) — латини, етруски, волски, екви и др. Нашествието на галите в Централна Италия през 390 г. пр.Хр. може и да изглежда като голямо препятствие, но не е. Венетите нападат северния им фланг, принуждават ги да се оттеглят и така спасяват младата република.
	Към средата на III в. пр.Хр. армиите на Рим вече са завоювали по-голямата част от Южна Италия. През този период са построени и по-големите консулски пътища — Виа Апия на юг, Виа Аурелия и Виа Фламиния на север. Целта, разбира се, е да се улесни както движението на войските, така и търговията. Границите почти достигат бреговете на Сицилия, смятана дотогава за част от сферата на влияние на Картаген. Това предизвиква открит сблъсък със северноафриканския град. Трите Пунически войни продължават с прекъсвания 118 години (от 264 г. пр.Хр. до 146 г. пр.Хр.) и завършват с унищожаването на единствения голям съперник на Рим по Западното Средиземноморие. В същото време те затвърждават първите римски завоевания извън пределите на Италийския полуостров. Под властта на Рим попадат Сардиния, Корсика и Илирия (днес бреговете на Далмация), последвани скоро след това от Македония, Гърция и част от Мала Азия.
	{img:10_hram_saturn.jpg|#От храма на Сатурн, разположен в западния край на Римския форум, са останали само тези осем масивни колони.}
	През II в. пр.Хр. вниманието на Рим се насочва повече към вътрешни политически и социални проблеми, отколкото към нови завоевания. Ала през I в. пр.Хр. на сцената се появява Юлий Цезар. Той успява да разбие и да присъедини галите, а социалните вълнения му позволяват да съсредоточи повече власт в ръцете си. Тази тенденция е продължена и засилена от Август, който разбива Марк Антоний и Клеопатра, така че Египет става римска провинция. Напълно завладяна е и Испания, границите на империята стигат до Рейн и Дунав. През следващите сто години завоеванията продължават — превзета е Британия, присъединена е Палестина. Накрая, при Траян (98–117 г. сл.Хр.), империята достига най-голямото си разширение, простирайки се от Британските острови до Мала Азия. Към втората половина на II в. сл.Хр., обаче варварските племена се превръщат в осезателна заплаха. Знаменателно е решението на Адриан да построи защитна стена в днешна Англия, известна като Адриановия вал (завършена през 136 г. сл.Хр.). Успехите на Рим на бойното поле намаляват (една от причините за това е прекаленото му разширение), а нападенията на варварите зачестяват. Около 330 г. Константин превръща Константинопол в административна столица на империята, а след смъртта му през 337 г. империята е разделена на две части.
	Източната се управлява от Константинопол и е достатъчно силна, за да оцелее още хиляда години. Ала на запад постоянните варварски нашествия се превръщат в бедствие. През 410 г. вестготите, предвождани от Аларих, превземат Рим, плячкосват го в продължение на три дни и така слагат край на славата му, че е непревземаем.
	През 476 г. германският вожд Одоакър детронира последния император — Ромул Августул, още юноша. Но постиженията на римската империя, независимо от тъжния й край, не бива да се омаловажават. Военните успехи заедно със способността да се приобщават завоюваните народи към римската обществена и политическа система донасят недостиган по-късно успех. Доказателството? Минимум десет романски езика на основата на латинския (най-известните са италиански, френски, испански, португалски, румънски), латинската азбука от 26 знака, използването на римските цифри и календарът от 12 месеца и 365 дни.


#	Християнство и папство
	Исус Христос е разпънат на кръста при управлението на римляните. Апостолите Петър и Павел приемат мъченическа смърт в Рим, а на гробовете им са издигнати олтари, толкова скъпи за бъдещите поклонници. Рим става център на католицизма заради папите, които според апостолическата приемственост се смятат за преки наследници на св. Петър. Така историята на християнството се вплита здраво в историята на Римската империя. Всъщност през Средновековието мнозина вярвали, че Римската империя е била част от божествения план да се осигури стабилен географски район и плодородна почва за разпространение на християнството. Веднъж постигнала целта си, папската Римска империя може да западне и да изчезне, за да бъде заменена от нова световна империя, но този път християнска. За съжаление, нещата не са се развили по тази предварително начертана схема.
	Петър и Павел умират в Рим, най-вероятно по време на ранните преследвания срещу християните от страна император Нерон — между 64 и 67 г. сл.Хр. Независимо от това, в продължение на доста векове християнството остава една от многото религии, донесени в Рим от изток. Трудностите продължават даже когато при Константин то става предпочитана вяра на императорското семейство. По-голямата част от римския елит яростно защитава езичеството. Едва през V в. сл.Хр. християнството събира достатъчно сили, за да излезе решително на сцената. Това е и времето, когато са построени първите големи църкви като „Св. Сабина“. Папството поема върховната власт в духовните дела и постепенно започва да се грижи и за земното добруване на римското население, придобивайки все повече авторитет заради липсата на интерес от страна на владетелите в Константинопол. След опустошителните Готски войни през VI в. римският папа св. Григорий Велики (590–604 г.) е принуден да осигурява храна и подслон за многобройните бежанци. С раздаване на храната се захващат „дяконите“ (длъжност, създадена от самите апостоли за подпомагане на бедните и болните). През IX в. папа Лъв IV изгражда защитни съоръжения около хълма Ватикан (Монте Ватикано), за да се предпази от мародерстващите сарацини. Но по-голямата власт означава и по-голям бюрократичен апарат — той набъбва особено след управлението на папа Григорий VII (1073–1085 г.), когато се засилва желанието за запазване на независимостта на папството от която и да било временна власт, била тя на крал или на император. Стига се до известния спор кой да ръкополага епископите. Това е т.нар. борба за инвеститура между императора на Свещената римска империя Хенрих IV и папа Григорий VII — борба за мястото на светската и духовната власт. Тя продължава да припламва и след компромисния Вормски конкордат (1122 г.), сключен между император Хенрих V и папа Каликст II, в който се определят привилегиите на църквата.
	През XII в. и XIII в. папството се превръща в първостепенна политическа сила в Европа. В началото на XIV в. още европейски територии, както и забогатяващите италиански градове държави, стават независими владения. Нетърпимото съперничество между благородническите семейства в Рим принуждава папите да преместят Светия престол в Авиньон, Франция (т.нар. Авиньонски плен). Седалището на папите остава там през по-голямата част от XIV в. През този период започва широка реорганизация на органите и администрацията в църквата, предприети са реформи и спрямо духовенството. Заради близките връзки с френския двор и напрежението в отношенията последователно с Англия и Франция престижът на папството е уронен.


#	Ренесансът
	Историците спорят за истинското значение на Ренесанса (буквално възраждане) и мястото на неговата първа проява. Засиленият интерес към знанието и ценностите на класицизма вероятно са нещо неизбежно в осеяната с развалини на класически сгради Италия. Заражда се хуманизмът, който поставя ударението върху интелектуалните и художествените заложби на човека. Богатите и амбициозни владетели на италиански градове държави, като например Медичите във Флоренция, привличат в своето обкръжение някои от най-изявените художници, скулптори, архитекти и чертожници на своето време.
	{img:11_sv_ignatii.jpg|#През XVII в. йезуитът Андреа дел Поцо рисува „Влизането на св. Игнатий в Рая“ върху тавана на църквата „Св. Игнатий“.}
	Папството, винаги гъвкаво, се превръща в несравним покровител на изкуствата в отговор на зараждащото се протестантство.
	Към средата на XV в. папите затвърждават властта си над Вечния град, използват големите си възможности за неговото разкрасяване и изтеглят центъра на Ренесанса от Флоренция в Рим. Като се започне от 1450 г. поредица амбициозни, хитри и начетени папи посвещават основната част от своето внимание на разкрасяването на града. За да рисуват във Ватикана, в Рим са поканени художници от Тоскана и Умбрия като Фра Анджелико, Пинтурикио и Микеланджело. Те изписват параклиса на папа Николай V, покоите на Борджа и, разбира се, Сикстинската капела. В нея повече от 60 години работят различни художници. Ренесансът оставя своя диря и в архитектурата на Рим. Църквата и тук се изявява като най-големия меценат. Красноречив пример за това е Донато Браманте, смятан за създател на архитектурата на зрелия Ренесанс. Той проектира вдъхновената от класиката църква „Св. Петър на Монторио“ (San Pietro in Montorio). Папа Юлий II (1503–1513) го назначава за папски архитект и Браманте изготвя първите чертежи за новата огромна катедрала „Св. Петър“.


#	Контрареформацията и барокът
	Рим става столица на религиозното движение, наречено контрареформация, което оставя дълбоки следи както в града, така и в психиката на управляващия елит. Контрареформацията се заражда като отговор на протестантската реформация, започната от Мартин Лутер в началото на XVI в. Реформите довеждат до фанатизъм култа към светци като св. Филип Нери, св. Тереза от Авила и, разбира се, св. Игнатий Лойола. Войнишкият светоглед на Лойола (веднъж го чули да казва, че никога не е напускал армията) оставя отпечатък върху полувоенната структура на новосъздадения му орден „Общество на Исус“ (йезуитите), наричан често „легионите на папата“.
	Контрареформацията е и период на сериозен самоанализ от страна на Римокатолическата църква. Проведеният в три части Трентски събор (1545–1563) установява доктрината и институционалните структури (впоследствие те ще помогнат на църквата да оцелее при сблъсъка с протестантството) и очертава основните догми, които ръководят живота на обикновените католици чак до Втория ватикански събор (1962–1965 г.).
	Консервативен по същност, Трентският събор потвърждава, че само църквата може да тълкува Светото писание, реформира монашеските и религиозните ордени, формулира католическата доктрина за спасението и стандартизира богослужението. Контрареформацията донася на папството свежа сила, а Трентският събор й дава нов тласък в политиката за още две столетия живот като важен играч на европейската сцена. Възникването на нов свят от национални държави обаче променя нещата — Светият престол постепенно е избутан встрани от центъра на политическото действие.


#	Националното възраждане и националното обединение
	Националното възраждане — Ризорджименто (от италианския глагол risorgere, възраждам се, въздигам се отново), е главната движеща сила в Италия през XIX в. френската революция и Наполеоновите войни задвижват желанието за национално обединение. Осъществяват го трима велики мъже: Джузепе Мадзини — демократ националист, Джузепе Гарибалди и граф Камило Кавур — пиемонтски аристократ, талантлив политик и дипломат. Обединените им усилия довеждат до провъзгласяването на кралство Италия през март 1861 г. Липсват само две парчета от мозайката — Венеция (завоювана от Австрия през 1866 г.) и Рим (италианската армия го превзема на 20 септември 1870 г., отнемайки властта на папата с мълчаливото съгласие на Франция).
	{img:12_garibaldi.jpg|#Улици, площади, паметници и училища из цяла Италия носят името на Джузепе Гарибалди.}
	Управлението на папите и високомерното отношение на капризната римска аристокрация не допринасят кой знае колко за града. В края на XVIII в. Рим все още е затънтена провинциална столица с население под 200 000 жители. Но интелектуалните течения се движат бързо. Окупацията на Наполеоновите войски заразява много римляни с републиканския дух и през 1848 г. папа Пий IX е принуден да приеме конституция. Това обаче не задоволява Мадзини и неговите привърженици. През 1849 г. те провъзгласяват Рим за република. Ала французите са на страната на папата и въпреки смелата отбрана на гарибалдийците, си възвръщат контрола над града. Независимо от това времето на папството изтича.
	Както казва австрийският канцлер Метерних, до 1859 г. Италия е само „географско понятие“. Разделена на осем отделни държави, тя е владяна от чужди сили — най-вече Франция, Испания и Австрия. В същото време папите управляват голяма част от централната част на страната. Желанието за обединение обаче нараства като снежна топка, особено след като през 1852 г. Кавур става министър-председател на кралство Пиемонт-Сардиния. През 1859 г. той влиза в съюз с Франция и превзема Ломбардия от Австрия, а на следващата година присъединява Умбрия и Марке. На юг Гарибалди и неговите Хиляда разбиват армията на Бурбоните и завоюват Сицилия и Неапол. Останалите италиански държави избират да сключат съюз с Пиемонт. Рим остава в ръцете на папата, ала не за дълго, макар че опитите на Гарибалди през 1862 г. и 1867 г. да го превземе са неуспешни. Италия получава своя шанс през 1870 г., когато Франция е отслабена от войната си с Прусия. На 20 септември италианските войски пробиват крепостните стени на Рим (при Порта Пиа) и влизат в града. След референдум Рим става столица на Италия.


#	Фашизъм, войната и демокрацията
	След 1870 г. населението на Рим бързо се увеличава. Към началото на Първата световна война то надхвърля 500 000, а към 1930 г. вече е над милион. Градът е излязъл извън старите крепостни стени, издигнати от Аврелиан. Имперските амбиции карат фашисткия диктатор Бенито Мусолини да предприеме важни археологически разкопки, които изваждат на бял свят или възстановяват много от паметниците на Древния Рим. По същото време се полагат и големи усилия за превръщането на Рим в модерна столица. Построени са авангардният за времето си Квартал на Световното изложение (EUR, за ЕСПО 1942) и новите грандиозни булеварди „Фори империали“ и „Кончилиационе“, макар че заради строителството им градът загубва два важни средновековни района.
	През XX в., като столица на Италия Рим засилва административната си сила, придобита при управлението на папите. Но социалните сътресения и стремежът за изграждане на нация имат разрушителни последици. В началото на Първата световна война Италия е неутрална, но влиза в бойните действия с надежда за териториални придобивки. Това решение обаче е непопулярно, а при загубата на 600 000 души Италия особено трудно преглъща отказа на Антантата да й даде Далмация и Фиуме (сега Риека, част от Хърватска). Националистите оплакват „осакатената победа“. Сериозните следвоенни икономически трудности (галопираща инфлация и стремително растяща безработица) увеличават социалното напрежение и водят както до нарастване на популярността на левите, така и до подем на десните движения. С похода си към Рим през октомври 1922 г. Мусолини спечелва правителството и само за две години унищожава демокрацията — разтурва италианската конституционна система, премахва свободата на словото и на сдружаването, ограничава пресата и в края на 30-те години въвежда антисемитски закони. Въпреки това в началото много от действията на режима се приемат добре.
	{img:13_musolini.jpg|#Това е любимата поза на Бенито Мусолини — фашисткия диктатор, чиито преустройствени планове унищожават някои средновековни райони на Рим.}
	Лигата на нациите порицава Италия за нашествието й в Етиопия. Това сближава Мусолини с Хитлер, но военният съюз с Германия има катастрофални икономически и военни последици. През юли 1943 г. Съюзните сили заемат Сицилия. Мусолини е отстранен от власт и арестуван. Подписано е примирие. Германците веднага окупират Рим, а италианската армия е разпусната. Въпреки смелите опити на Съпротивата (по-активна в италианския Север) Рим е освободен от Съюзниците едва през юни 1944 г. Италия е опустошена, Рим е паднал духом. След Втората световна война отново се поставят основите на демократичната система. През 1946 г. италианците гласуват за премахване на монархията и за създаване на република. В новата конституция, влязла в сила от 1948 г., е предвидена многопартийна парламентарна система.


>>	Изкуство

	Красотата на вечния град не е съвременна. Влияние върху културното наследство на Рим оказват две основни сили — Римската империя и папството, които оставят неизличим отпечатък върху града.


#	Архитектура и изкуство
	Император Август казва, че заварил град от тухли, а оставил град от мрамор. Това в известен смисъл е вярно. Август също като осиновителя си — Юлии Цезар, достатъчно рано разбира, че гражданското строителство е успешен начин не само за разкрасяване на имперския град и за издигане на неговия престиж, но и за постигане на добро отношение (или поне търпимост) от страна на общественото мнение, фантастичните произведения на архитектурата се издигат не просто защото има празно място, което трябва да се запълни. Политическото значение на сгради като Колизея и Арката на Тит (Arco di Tito), обновения храм на Веста (Tempio di Vesta) и Баните на Каракала (Terme di Caracalla) е ясно. Тук отдавна е прието, че „изкуството е слуга на политиката“. Може би никоя друга страна и нейната столица не са се облагодетелствали толкова много от амбициите на своите владетели, били те императори, папи или принцове. Крайният резултат е наслагването един върху друг на блестящи художествени и архитектурни слоеве. Погледнете развалините — в самата структура на сградите ще откриете последователните пластове на миналото величие. Първият истински бум на архитектурата идва с епохата на Римската империя. Някои императори строят просто за да си доставят удоволствие: например Нерон с неговия Златен дом (Domus Aurea). Но в повечето случаи големите строителни начинания са предназначени за обществено ползване. Неизвестните архитекти на Древния Рим наистина творят чудеса. Част от техните постройки — Пантеонът, Колизеят, Траяновият пазар (Mercati di Traiano), арките на Тит, Септимий Север и Константин, все още стоят като неми свидетели на отминалата слава, беззвучна украса на така краткото човешко съществуване.
	Дали папите на Вечния град са се различавали от неговите императори? Нима строителството на „Св. Сабина“ в началото на V в. по средата на един елегантен аристократичен и дотогава езически квартал не е политическо потвърждение за похода на християнството към върховенство?
	{img:14_restavrazia.jpg|#През 1989 г. завършва реставрацията на Сикстинската капела. На снимката: един от специалистите работи върху „Страшният съд“ на Микеланджело.}
	Всъщност решението на католическата църква да превърне много древноримски сгради в църкви (и по този начин да осигури тяхното оцеляване) едва ли е продиктувано само от практични подбуди. Символичното и психологическото съдържание на някои действия като преместването на вратите от Сената на Юлий Цезар в базиликата „Св. Йоан Латерански“ (San Giovanni in Laterano) е очевидно. Но пак хората печелят. Независимо дали сме католици, протестанти, юдеи, мюсюлмани или будисти, животът ни се обогатява от политическите решения на миналите светски и религиозни владетели на Рим.
	Разбира се, някои от най-ранните църкви са построени до или върху надгробните светилища на първите мъченици. В тях човек почти физически усеща аурата на християнската вяра. По-късните активни строителни кампании на папството — най-вече през IX в. и XIII в., също преследват двойна цел. Новите сгради са нужни, за да приемат вярващите, но и за прослава на институцията майка. Издигането на базиликата „Св. Петър“ (San Pietro) през XVI в. и XVII в. е може би най-крещящият пример за архитектурна самопрослава. Многобройни са и примерите на художествени творби с ярък политически подтекст. Сред най-красноречивите е средновековната поредица фрески от XIII в. в параклиса „Св. Силвестър“ (San Silvestro) в църквата „Св. Четирима венценосци“ (Santi Quattro Coronati) близо до Колизея. Решението да бъдат изобразени събитията от живота на император Константин така, че той да изглежда подчинен на папа Силвестър, си е чиста проба пропаганда. Как иначе би могла да бъде обяснена последната сцена, в която Константин държи за поводите папското магаре!
	През Ренесанса мозайката (най-разпространеното художествено средство в класическия свят векове наред) постепенно е заменена от скулптура и живопис. Много столетия ваятелството като средство е било запазено за представяне на боговете и светските управници. Например конната статуя на Марк Аврелий, за която дълго се смяташе, че е на Константин, или статуята на Август от „Вилата Ливия“ (Villa di Livia) в Прима порта. През XIII в. папите също започват да поръчват свои статуи — по-скоро като владетели, отколкото като религиозни водачи, и да ги излагат на обществени места. Затова в Капитолийския музей, само на няколко метра от статуята на облечения като римски сенатор Карл Анжуйски, изработена от Арнолфо ди Камбио, стоят фигурите на папа Урбан VIII (от рода Барберини), изваяна от Бернини, и на папа Инокентий X (от рода Памфили), създадена от Алгарди. Няма как да пропуснете политическите оттенъци в изписаните от Рафаело стаи във Ватиканските музеи. „Изгонването на Хелиодор от храма“ например прави ясна алюзия с военната кампания на папа Юлии II за изгонване на узурпаторите от земите на църквата.
	Джан Лоренцо Бернини — „повелителят на изкуствата, пред когото папи, владетели и народи се прекланят с почит“ (виж плочата на къщата му на ул. „Виа дела Мерседе“, близо до ъгъла на сградата на Конгрегацията за евангелизация на народите, Propaganda Fide), е без съмнение истински гений и един от създателите на барока. В този стил идеите, свързани преди всичко с вярата в църквата и нейните доктрини, надделяват над чисто декоративните функции. Барокът има за цел да се бори с бързо разпространяващия се протестантски реформизъм и в същото време — да подчертава важността на католическата религия, затова стилът е откровено пропаганден. Всички пластични изкуства — архитектурата, живописта, скулптурата, сетивни и емоционални, се използват като призив към вярващите. Величието на римските барокови църкви като „Исус“ (II Gesu) — главната йезуитска църква, или „Богородица на победата“ (Santa Maria della Vittoria) успяват да подчертаят блясъка и важността на папството, да впечатлят зрителя и да го убедят, че Римокатолическата църква е най-старата, най-добрата и единствената, която има право да тълкува Волята Божия (и Светото писание) пред вярващите. Обратно на реформите на Мартин Лутер, които подчертават необходимостта от индивидуално тълкуване на Светото писание.
	{img:15_sala_regia.jpg|#Във великолепно украсената Зала за аудиенции (Sala Regia) Във Ватиканския дворец владетелите идвали, за да засвидетелстват почит към папата.}
	Ватиканът и Рим имат късмет, защото трима от големите гении на барока — Бернини, Франческо Боромини и Пиетро да Кортона, живеят през този период и през по-голямата част от творческия си живот във Вечния град. Отличителни белези на техните творби са богатият колорит, златната украса, неограниченото движение, безкрайната дълбочина, диагоналните линии, вдлъбнатините, изпъкналостите, драматичното осветление, театралността. Всичко това е съчетано в сложни композиции, които завладяват сетивата, впечатляват, подчертават важността на духовенството и на църквата като институция и внушават благочестие и преданост. Общото въздействие често е потресаващо, а динамиката и движението рязко контрастират със стабилността на ренесансовата живопис и скулптура. Църквата насърчава и използва също и музикантите. Джузепе Палестрина от близкия едноименен град (и един от най-известните композитори на епохата) създава поне 105 меси, много от които посветени на папа Юлий III — негов покровител за известно време. По-късно, през XVII в., италианският барок е изнесен в чужбина и се използва от светските владетели в други държави. Красноречиви примери за това са Версай във Франция и Зимният дворец в Санкт Петербург. Положението е различно, но посланието е същото — аз съм могъщ, трябва да ми се възхищавате, да се страхувате от мен и преди всичко да ме уважавате.
	Фашисткото правителство продължава и през XX в., макар по-неуспешно, да използва изкуството и архитектурата като средство за засилване на властта и престижа си. През 20-те и 30-те години режимът на Мусолини поощрява един облечен в модерна обвивка стил, заимстващ много от древноримските мотиви. Целта е да се подчертае, че режимът е законен наследник на отминалото величие на Рим. Днешният булевард „фори империали“ при откриването си е наречен „Дел Имперо“ (Dell Impero, „На империята“).


>>	История и култура

	Може да ви се стори, че става дума за империята, която италианците искат да създадат със завладяването на територии в Северна Африка, Но също толкова силно е желанието на Италия да бъде смятана за наследник на империята, преживяла далеч по-големи успехи две хиляди години по-рано.
	{img:16_foro_italico.jpg|#Фашисткият режим на Мусолини започва и строителството на големия спортен комплекс „Италийски форум“ (Foro Italico, „Форо италико“). Тук през 1960 г. са проведени Олимпийските игри.}


#	Литература
	В зората на Древния Рим в образованието и за записване бил използван гръцкият език. Към I в. пр.Хр., като средство на художествения изказ се наложил латинският. Комедиографът Плавт използва в пиесите си разговорен латински, същото прави и Ений в своята епика и в трагедиите си. Към втората половина на I в. пр.Хр. вече има много забележителни писатели, включително и Юлии Цезар. Но особено ярко в употребата на латинския за изразяване на сложни абстрактни понятия изпъква философът, оратор и поет Цицерон. Вергилий не е римлянин, но става част от кръга на елитните поети, близки до император Август. Поетът Хораций е възхваляван за съвършената форма на своите оди и писма. Овидий пише остроумна и елегична поезия. Стиховете се рецитират в литературните кръгове и пред публика. Особено внимание се отделя на структурата и благозвучието. Тит Ливий и Тацит са изключителни в историята. Сенека избира трагедията, а Ювенал — сатирата. Независимо от политическите репресии периодът след Август ражда талантливи писатели като Петроний, Стаций, Марциал и Светоний. По-късно римляните отново започват да пишат на гръцки. Марк Аврелий написва своите „Размисли“ — най-великото произведение в Рим от първите векове след Христа, на гръцки.
	През следващите векове на латински пишат главно свещениците или хората, обучавани в църковните училища. През XIII в., обаче се появяват първите литературни произведения на народен език, в XIV в. творят едни от най-големите италиански писатели — Данте, Петрарка и Бокачо. Нито един от тях не е римлянин, макар през 1341 г. Петрарка да е коронован с лавров венец на Капитолия. Предполага се, че Торкуато Тасо, роден в Соренто и живял в Урбино, Венеция, Падуа, Ферара и Париж, също е бил почитан в Рим. Той починал през 1595 г., скоро след пристигането си в града. Погребан е в църквата „Св. Онуфрий“ (Sant’Onofrio). Управлението на папите сигурно не е било особено благоприятно за развитието на светската литература и поезия. Всъщност едва през XIX в. в Рим се появява голям поет — Джузепе Джоакино Бели. Неговите сонети, писани около 1830 г. на римски диалект, са жива сатирична картина на живота в тогавашния Рим.
	От друга страна, през късния Ренесанс Рим привлича много чуждестранни писатели. Сред по-ранните посетители са френският есеист Монтен и английският поет Джон Милтън. През XVIII и XIX в. сред посетителите са немският поет Гьоте, френският писател Стендал, американските писатели Натаниел Хоторн и Марк Твен, а по-късно и английските поети Пърси Биш Шели, Джордж Гордън Байрон и Джон Кийтс, както и Робърт и Елизабет Браунинг. Джордж Елиът изпраща главната героиня в „Мидълмарч“, Доротея Брук заедно със съпруга й свещеник — на изненадващо пътуване до Рим. По-голямата част от действието в повестта „Дейзи Милър“ на Хенри Джеймс също се развива във Вечния град. През XX в. в Рим работят множество добри писатели. Алберто Моравия, починал през 1990 г., започва като журналист и пише за отчуждението в съвременното общество. Първият му роман — „Безразличните“, е публикуван, когато той е едва на 21 години. Други по-големи негови творби, повечето от които преведени на английски, са „Агостино“ (1944), „Римлянката“ (1947), „Конформистът“ (1951) и „Чочарка“ (1957), по която е сниман спечелил филмови награди филм със София Лорен. Моравия е женен за писателката Елза Моранте, починала през 1985 г. Най-известната й творба е „История“, излязла през 1974 г.
	Друг известен писател, поет и филмов режисьор е Пиер Паоло Пазолини. Роден в Северна Италия през 1922 г., той идва в Рим след войната и използва историите на познатите си от бедняшките квартали за два романа — „Момчета на живота“, (1955) и „Жесток живот“ (1959). Първият му филм — „Тарикат“, също показва живота на крадците, проститутките и другите обитатели на римския подземен свят. През 1975 г. Пазолини е убит от младеж, който може би е с леви убеждения. Други по-големи следвоенни писатели са Итало Калвино, Примо Леви и Умберто Еко („Името на розата“ и „Махалото на Фуко“). През последните години извън Италия са преведени и публикувани произведенията на Сузана Тамаро, Алесандро Барико, Андреа Камилери и много други.


#	Музеят на революцията
	От класическа гледна точка Рим не е град, който бихте посетили, за да гледате опера или балет. От програмите, включващи класическа музика, може да се желае още доста. Сред изключенията са откриването на модерния „музикален парк“ „Аудиториум“, проектиран от световноизвестния италиански архитект Ренцо Пиано, и множество малки концерти и рецитали на камерна музика, изнасяни в живописните църкви и дворци. На любителите на изкуството Рим предлага несравними богатства. Той самият е музей под открито небе. По градските площади има римски храмове, ренесансови дворци и фонтани, проектирани от изтъкнати майстори. В Рим има множество изключително богати музеи. Ватиканските например са известни по целия свят. Много от римските музеи са обновени, реорганизирани и отворени отново, вече много по-гостоприемни към посетителите. Става дума за галерия „Боргезе“. Тя беше затворена повече от десет години, а на зле изложените й шедьоври изобщо не се обръщаше внимание. Днес след славна реставрация (макар вътрешната организация да е далеч от съвършенството) галерията показва несравнимите си колекции и напълно заслужено е сред най-предпочитаните места за посещение.
	Националният музей на Рим (Museo Nazionale Romano) е разположен в Термите на Диоклециан близо до гарата. Сега и той е драстично реорганизиран. Произведенията в него, задълго скрити от публиката в хранилищата и подземията, днес са чудесно изложени, а в Термите се намира Музеят на епиграфските паметници. В Големия дворец при термите (Palazzo Massimo alle Terme), бивша гимназия на площад „Езедра“, са изложени гръцки и римски статуи, мозайки и фрески. В ренесансовия дворец на кардиналите — „Алтемпс“ (Palazzo Altemps), близо до площад „Навона“, могат да бъдат видени истински съкровища като трона от вила „Лудовизи“. В криптата „Балби“, недалеч от Ларго „Арджентина“, е отразена историята на града от края на Древния Рим до края на Средновековието.
	Друг интересен музей е „Монтемартини“ (Museo Montemartini), отначало разположен в бивша електроцентрала в квартал „Остиенсе“ (Ostiense). Първоначално е бил предназначен да съхранява произведения на изкуството от Капитолийския музей (по онова време в реставрация), а по-късно е превърнат в експозиция, където се показват различни експонати от изключително богатите колекции на Капитолия. „Вила Джулия“ (Villa Giulia) — Музеят за етруско изкуство, също е обновен, макар че много от обяснителните надписи все още са на латински. Националната галерия в двореца „Барберини“ (Galleria Nazionale d’Arte Antica di Palazzo Barberini) продължава да е лошо организирана, но има нов вход и й предстои разширяване в помещенията, отстъпени от Военния клуб.
	Нещата не свършват с това. През 1827 г. в своите „Разходки из Рим“ Стендал се оплаква, че „ограничените умове, които в момента са на власт, ни позволяват да посещаваме тези музеи (Капитолийския и Пио-Климентовия във Ватикана) само веднъж седмично“. Тук, разбира се, става дума за отдавна отминало време, но допреди няколко години часовете за посещение наистина бяха разочароващо малко (повечето затваряха в 13:00 или 14:00 ч.). Сега това е променено. В понеделник повечето държавни музеи са затворени (с изключение на Ватиканските и Римските къщи под църквата „Св. св. Йоан и Павел“ на хълма Целий), но иначе работят по цял ден, а през лятото и по време на празници — до късно вечерта. Обслужването е много по-добро, нает е персонал с по-висока квалификация, създадени са система за централизирани резервации и информационни бюра. Творчество, блясък и стил — когато пожелаят, италианците са толкова добри в това.
	В Рим има и многобройни по-малки и не много известни музеи, които си струва да бъдат посетени, ако времето ви позволява. Малкият Музей на Рим (Museo di Roma), отворен след скъп ремонт, съхранява предмети и произведения на изкуството, свързани с историята на града от Средновековието до наши дни. Музеят „Барако“ (Museo Barracco) притежава колекция от антични скулптури. В края на 2005 г. бе отворен новият разширен Еврейски музей към римската синагога. Гостуващи изложби могат да се посетят в намиращите се в противоположните краища на ул. „Корсо“ музей „Корсо“ (Museo del Corso) и дворец „Русполи“ (Palazzo Ruspoli), kakmo и във все по-популярния напоследък комплекс „Виториано“ (посветен на крал Виктор Емануил II) в Траяновия пазар на ул. „IV ноември“ (Via IV Novembre), в блестящо възстановените Конюшни (Scuderie) от другата страна на площада срещу двореца „Квиринал“ (където понастоящем се намира президентството).


#	„Холивуд на Тибър“ и след това
	В началото е „Чинечита“ — огромно филмово студио, основано през 1937 г. от диктатора Бенито Мусолини, решен да надмине Холивуд и да превърне италианската филмова продукция в източник на национален престиж. По ирония на съдбата начинанието на Мусолини дава плодове едва когато фашисткият режим е напълно разбит във Втората световна война и е изместен от младата демократична република. Неореализмът и пост неореализмът донасят слава на италианските филми през 50-те години. Имената на най-добрите режисьори, актьори и актриси стават известни в целия интелектуален свят. Успехът на „Чинечита“ обаче гръмва навсякъде през 1963 г. от снимачната площадка на „Клеопатра“, превърнала се в декор за любовния роман между двете най-големи звезди във филма — Елизабет Тейлър и Ричард Бъртън. Към края на десетилетието, „Холивуд на Тибър“ произвежда по 200–250 филма годишно. Някои от тях се смятат за шедьоври и сега 40 години по-късно. Днес всичко е променено. Повечето от големите режисьори, които си създават име през онзи период — Роберто Роселини („Рим — открит град“), Лукино Висконти („Натрапчивост“, „Чувство“, „Земята трепери“), Виторио де Сика („Крадци на велосипеди“ и „Шуша“), Пиетро Джерми („Развод по италиански“, „Прелъстена и изоставена“), Федерико Фелини („Пътят“, „Сладък живот“, „Рим“, „Амаркорд“ и др.), Микеланджело Антониони („Фотоувеличение“, „Приключението“) и Джило Понтекорво („Битката за Алжир“), са починали. Пиер Паоло Пазолини („Евангелие по Матея“, „Декамерон“) е убит през 1975 г. Големите актьори като Марчело Мастрояни и Уго Тоняци също са или починали, или — като София Лорен, рядко се снимат във филми. Продуцентът Дино де Лаурентис е в Холивуд от 70-те. Единствените по-големи филми, произведени в Чинечита напоследък, са „Бандата на Оушън“ II и хитовата лента на Мартин Скорсезе „Бандите на Ню Йорк“, заснета през 2002 г.
	{img:17_mastrojani.jpg|#Марчело Мастрояни е в главната роля на скучаещ журналист от шедьовъра на Федерико Фелини „Сладък живот“ (1960 г.)}
	Всъщност сега „Чинечита“ дава под наем някога кипящите от живот студия главно на РАИ (италианската държавна телевизия) и на „Медиасет“ (филмовата компания на Силвио Берлускони). Известните режисьори като братята Тавиани работят повече за телевизията. Други като Бернардо Бертолучи („Последно танго в Париж“) работят извън страната. Днес в Италия се произвеждат едва 80–100 филма годишно, а не повече от 25 тръгват по кината.
	Американските филми определено са сред най-популярните в Италия, макар че и европейското, и азиатското кино имат своите почитатели сред интелектуалците в Рим. На хоризонта обаче светят и няколко ярки местни звезди. Доста известни са Джузепе Торнаторе („Ново кино Парадизо“) и бунтарят Нани Морети. През март 1999 г. тосканецът Роберто Бенини получава три „Оскара“ за трогателната си комедия „Животът е прекрасен“. В нея се разказва за италиански евреин в германски концлагер, който убеждава малкия се син, че всичко ставащо е игра. През 2002 г. „Последната целувка“ на младия режисьор Габриеле Мучино печели награда на филмовия фестивал „Сънданс“.


#	„Римско лято“
	Понятието „римско лято“ (l’estate romana) започва да се употребява през 70-те години, когато градският съветник по културата, арх. Ренато Николини, превръща Рим във фестивал на открито, който включва по нещо за всеки вкус. Парковете стават балетни сцени, площадите — концертни зали, базиликите — изложбени зали, бреговете на реката — книжарници. На тайнствени места като Базиликата на Максенций, Голямата арена (Circo Massimo), Острова в Тибър се прожектират филми. През септември 1981 г. в района срещу Арката на Константин (Arco di Constantino) се стичат хиляди, за да гледат на открито филма „Наполеон“ (1927) на Абел Ганс.
	Включени са и парковете: балетни постановки се играят и в „Ада“ (Villa Ada), концерти се изнасят в „Дория Памфили“ (Villa Doria Pamfili), джаз се свири в „Челимонтана“ (Villa Celimontana) и в квартал „Тестачо“, а в амфитеатъра „Дъбът на Тасо“ се чете проза. Концерти — от класика до рок, се провеждат на различни места в центъра на града. Мимове, поети, сицилиански трупи за куклен театър, мажоретки са пръснати из по-крайните квартали. През последните лета културните прояви са привлекли около пет милиона зрители. Критиците твърдят, че качеството не е както някога, но без съмнение римският пазар на културата е жив и в добро здраве. Той е гаранция, че туристите и хората, които не са в отпуск, нямат извинение да скучаят.


>>	Храна

	„Сънливки, облети с мед и посипани с маково семе“ („Сатирикон“, Петронио, прев. Димитър Бояджиев, С, НК, 1981, с. 34) е любимото ястие на Трималхион — неудържимия чревоугодник от „Сатирикон“ на Петроний. Може да е пълнено с кайма, пипер и ядки, запечено или сварено. Свинско виме, пълнено със стриди; кратуна със сос от осолени или ферментирали вътрешности на риба; сварен мозък с чушки, мляко и яйца; и за капак (след най-малко седем ястия) глиган, пълен с живи дроздове (отново Трималхион). Не се притеснявайте! Въпреки че храната и нейното изяждане и днес, както в древността, са важни, някои неща са се променили и, за щастие, рибеният сос е извън менюто.
	Към по-добро са се променили и други неща. Ако прегледате „За готварското изкуство“ на Апиций, ще видите, че много от основните продукти, които свързваме с италианската кухня днес, изобщо не са били познати в Древния Рим. Доматите, патладжанът, тиквичките са дошли по-късно от Новия свят. Вместо твърдата пшеница (в Неапол тя не се е използвала за правене на паста до XVII в.) римляните внасяли вид зърнена култура, наречена сега „пшеница спелта“ (far adoreum). Използвали я за приготвянето на сладко изкиснато жито, вероятно подобно на качамак. Безквасният хляб от онова време понякога се режел на филии, но бил съвсем различен от нашия.
	{img:18_hrani.jpg|#Подходяща алтернатива на макаронените храни може да е платото с предястия, последвано от основно ястие с месо или риба.}
	Общото между двете епохи е възторгът от яденето. Претъпканите сандвич-барове и разпространението на будките за бързо хранене потвърждават, че тричасовият обяд вече почти е изчезнал (а вечерята от много блюда се среща все по-рядко). Въпреки това храненето си остава от първостепенна важност. Всъщност има само едно нещо, което римлянинът обича повече от яденето. И то е да гощава своите сътрапезници с разкази за това, какво е ял вчера или при някакъв отдалечен във времето повод. Римската кухня е засищаща и ароматна. Няколкото блюда често вървят с бутилка бяло „Кастели“ и носят удоволствие и удовлетворение, но мъдрият би си ги позволявал рядко. Макаронените ястия са основни. Това са: ригатони ал аматричана (пушен бекон, домати и лук), спагети ала карбонара (пушен бекон, разбито яйце и лук), спагети ала грича (същото, но без яйцето) или елементарното альо олио пеперончино (спагети с чесън, олио и люта чушка). Сред най-вкусните зеленчуци са артишок по римски (carciofi alla romana) или пържен, по еврейски (carciofi alla giudia). Типични са също пунтареле ин салса д’аличи (сурова цикория в сос от аншоа), пеперони ала романа (червени и зелени чушки, запържени с лук), дива цикория в олио и лимон.
	Друго любимо ястие са пържените цветове на тиквичките, често включени в мисто фрито (мешано пържено) с моцарела, артишок, маслини и понякога мозък. Що се отнася до месото, най-типичните блюда са печено прасенце (maialino arrosto), агне сукалче (abbacchio) и дреболии. Всъщност карантията е важна част от традиционната градска бедняшка кухня. Някога ригатони ала паята (агнешки чревца) са били много разпространени. Някои хора още се кълнат в агнешкото сърце (coratella), поднесено с артишок, и в задушената говежда опашка.


>	Как да си служите с пътеводителя

	Пътеводителят на „Нешънъл джеографик“ ви поднася най-доброто от Рим в текст, снимки и карти. Пътеводителят е разделен на три основни части и започва с общ преглед на историята и културата. Следват 11 глави, посветени на отделните градски райони с техните по-интересни забележителности, разгледани подробно. Последната глава предлага екскурзии, тръгващи от Рим.
	Всеки район е представен с карта, на която са отбелязани подбраните забележителности, както и други интересни места. Разходките предлагат маршрутите, които най-добре разкриват съответния район.
	Всеки от тези маршрути е показан на отделна карта. В текста е дадена любопитна информация за историята, културата или съвременния живот. Последната част — „Полезна информация“, съдържа важни туристически сведения как да подготвите пътуването, как да се придвижвате, какви са комуникациите и какво да правите при спешни случаи, както и списък на хотели и ресторанти, подредени по области, и на забавления. Доколкото ни е известно, към датата, когато книгата на английски е предадена за печат, цялата информация е точна. Но при възможност винаги е за препоръчване да се обадите предварително.
	{img:19_karta_rakovodstvo_1.jpg|#Карта на отделните райони.}
	{img:20_karta_rakovodstvo_2.jpg|#Маршрути за разходка.}
	{img:21_karta_rakovodstvo_3.jpg|#Маршрути за екскурзии.}
	{img:87_karta_transportna.jpg|#Карта транспортна Рим.}
	{img:105_karta_rim.jpg|#Карта Рим.}
	{img:23_legenda.jpg|#Легенда.}
C>
	__Туристическа информация__
	В текста е дадена полезна информация за повечето забележителности. От препратката към номера на картата, ще видите къде е поместена тя и върху кой квадрат върху нея е обектът. Посочени са и адресът, телефонният номер, работното време, колко струва билетът според ценовата категория — от $ (под 4 щ. долара) до $$$$$ (над 25 щ. долара) и най-близкият обществен транспорт. За други забележителности информацията е дадена в скоби.
C$


>	Древният Рим

>>	Увод и карта*
	[* Поради невъзможност да се спазват номерата на страниците с карти в пътеводителя, те са номерирани отново по възходящ ред. — Бел.ел.кор.]

	_„Аве Цезар“ (Здравей, Цезаре). Някога тези думи отеквали на Римския форум. Днес в сърцето на Древния Рим е тихо. Ала великолепните му останки на висок глас разказват за величието на миналото, когато Рим е бил caput mundi (глава на света)._
	{img:22_mark_avrelii.jpg|#Император Марк Аврелий, възседнал коня си, статуя на Капитолия.}
	{img:24_karta_1.jpg|#Карта 1}
	Задната част на хълма Капитолий (Campidoglio monte Capitolino) е може би най-доброто място за пръв поглед към Римския форум. Тук в буквалния смисъл на думата ставате свидетели на стотици години история. Пред вас почти на километър площ се простира Римският форум. Успоредно с него — по булевард „Фори империали“, са разкопани и показани останките от императорските форуми, построени от Юлий Цезар и още няколко императори от I в. като разширение и украса на все по-гъсто населявания централен район. Тази малка долина, скътана между няколко хълма (Палатин, Капитолий, Квиринал и Есквилин), е сърцето на Древния Рим, неговото рождено място.
	Първите селища тук израснали през Желязната ера (IX-VIII в. пр.Хр.) — разположени по върховете на хълмовете, най-вече на Палатин, който по-късно станал предпочитано място за императорските резиденции. През блатистата местност отдолу минавали една-две пътеки и постепенно били поставени основите на нещо като най-прост форум — открито пространство, което можело да бъде използвано за всичко — от градски събрания до търговия. През 753 г. пр.Хр. Ромул извършил свещена церемония — очертал границите на града с рало, теглено от снежнобял вол. По-късно убил своя брат близнак Рем заради неговата непочтителност и станал първият цар на Рим. Или поне така се говори. Градът нараствал и форумът постепенно се превръщал в граждански и религиозен център с много предназначения — от място за протести и погребения до арена за гладиаторски боеве и театрални представления. По време на монархията се появили и първите паметници. Пред сградата на Сената (Palazzo Senatorio) се разположил Комицият (Comitium) — кръгло открито пространство, което бързо поело ролята на място за спорове и дебати. Богатството и мощта на Рим растели, владетелите завоеватели се завръщали от първите си срещи с елинистическия свят и Форумът отново се променял — ставал все по-украсен, за да представя по по-подходящ начин блясъка на избуялата изведнъж империя. От V в. сл.Хр. насам обаче значението на Форума започнало да намалява. До провеждането на разкопките в началото на XIX в. за повечето римляни той е просто „кампо вачино“ — буквално „краве поле“. От удобната си наблюдателна точка на хълма Капитолий лесно можете да видите основните забележителности. Най-близо е Арката на Септимий Север (Arco di Settimio Severo). Отляво на нея се забелязва масивната тухлена Курия на Диоклециан, т.е. сградата на Сената, където Цицерон произнася речта си срещу предполагаемия предател Катилина. Голямото празно пространство пред Арката е същинският Римски форум. Векове наред тук се продават само трите традиционни за Рим хранителни продукта — маслини, смокини и грозде. По-нататък вдясно се издигат осемте колони от портика (ред колони пред фасадата на сграда) на Храма на Сатурн (Tempio de Saturno). Дългият правоъгълник зад тях е единственото останало от съдилището при Базилика „Юлия“ (Basilica Julia). Прочутата „Виа Сакра“ някога е била най-оживената и натоварена градска артерия, защото била достатъчно широка, за да се движат успоредно две колесници. Точно срещу вас вдясно е хълмът Палатин, където вероятно са живели Ромул и Рем. Тук на хълма точно от дясната си страна ще видите сивите блокове „пеперино“ (туф, осеян тук-таме с черни зрънца, които приличат на черен пипер, pepe на итал.) в основата на Сенатския дворец — те някога са били част от Табулариума, архива на Древния Рим. На върха на колона наблизо е разположено копие на статуята на Капитолийската вълчица, кърмеща Ромул и Рем. Оригиналът, сега в Капитолийския музей, е етруски — децата са добавени по-късно.
	Пред Сенатския дворец се намира Капитолият — величествен ренесансов комплекс, издигнат по проект на Микеланджело, за да възвърне славата на това място на оратори, тирани и императори и превърнал се в център на политическия и религиозен Рим. Тук се намират Капитолийският музей, а в него — прочути статуи като паметника на Марк Аврелий, „Умиращият гал“ и „Момчето с тръна“, както и скулптурните портрети на древноримския елит.


#	Капитолият
C>
	__Туристическа информация__
	Карта 1
	Автобуси: Н, G, 40, 46, 60, 62, 63,
	64, 70, 81, 84, 85, 87, 95,119, 170,
	175, 628, 715, 716, 780
C$
	{img:25_osnovavane.jpg|#Тук на 21 април всяка година с нощен концерт на свещи се отбелязва основаването на Рим през 754 или 753 г. пр.Хр.}
	Съчетанието от архитектура и история на хълма Капитолий прави абсолютно задължително присъствието му в програмата на всеки посетител. Тук трябва да дойдете поне два пъти — веднъж през деня, за предпочитане в късния следобед, за да видите как слънцето целува Римския форум под вас (изумителна гледка), и вечер, когато приказното осветление (италианците са истински гении в осветлението) превръща площада, проектиран от Микеланджело, и древноримските развалини в истинска магия. Най-добрият начин да стигнете до площада е по плавно спускащата се стълба, наречена „Кордоната“ (Curudonata), проектирана от Микеланджело през 1536 г. за осигуряване на по-лесен достъп до площада. В долния й край от двете страни са поставени два черни базалтови египетски лъва, а в горния й край — огромни мраморни статуи на Кастор и Полукс, изработени още в античността. Пред вас в целия си блясък е площад „Кампидольо“ (Piazza del Campidoglio, „Капитолийският площад“), разположен в падината между билата на двата хълма. Папа Павел III поръчва създаването на площада за посещението на Карл V, император на Свещената римска империя. Вероятно ще забележите и скулптурите на император Константин и неговия син Констанций, както и двата милиария (километрични камъни) от Апиевия път (Via Appia). По средата на хълма вляво от „Кордоната“ е поставена модерна статуя. Тя стои точно на мястото, където през XIV в. е екзекутиран Кола ди Риенцо, който мечтаел за възраждане на Римската република.
	Двете еднакви сгради отляво и отдясно на вас са съответно _Новият дворец_ (Palazzo Nuovo), построен през 1655 г. по скица от проекта на Микеланджело, и по-старият _Дворец на Пазителите_ (Palazzo dei Conservaturui). Неговата фасада е преправена от флорентинския скулптор и отново променяна по-късно от ренесансови и барокови архитекти. Трябва да знаете, че задната част на Двореца на Пазителите, наричана първоначално дворец „Кафарели“, е построена на мястото на древния храм на Юпитер (Iuppiter Optimus Maximus Capitolinus). Храмът е бил издигнат през VI в. пр.Хр. и се е славел като най-големия по рода си. Върху градините на двореца наскоро бе издигната конструкция от стъкло, в която са изложени разкритите части (подиумът и камерата) от храма на Юпитер. Конструкцията подчертава и драматизма на античната бронзова статуя на Марк Аврелий. Днес в двете сгради са разположени различни отдели на Капитолийския музей. Точно срещу вас в долния край на Кордоната се намира _Дворецът на Сената_, построен на етапи през XIII и XIV в. върху останките на римския архив, Табулария. Днес тук се намира кметството на Рим. Микеланджело проектира отпред двойно стълбище, украсено с фонтан с две огромни речни божества — Тибър отдясно и Нил отляво. В нишата между тях е поставена червено-бяла каменна композиция, изобразяваща Рома (богинята, персонификация на града Рим) — тя е сглобена от две по-ранни скулптури на Минерва, богинята на мъдростта и войната. Камбанарията, проектирана от Мартино Лонги Стари, е строена от 1578 до 1582 г. Останалата част от фасадата е добавена малко по-късно от архитектите Джакомо дела Порта и Джироламо Райналди. В този момент обаче погледът ви вероятно ще остане прикован към конната статуя на император _Марк Аврелий_ в средата на площада. Всъщност гледате копие — оригиналът е свален през 1981 г. за реставрация и сега се намира в Двореца на Пазителите. Ала и копието успява да създаде същото усещане за история и драматизъм. Когато гледате оригинала, не забравяйте, че това е една от малкото конни статуи, оцелели от времето на класическия Рим сигурно защото векове наред са я мислели за статуя на Константин — императора, приел християнството. Тя е донесена на Капитолия през 1538 г. по препоръка на Микеланджело, който направил пиедестала й. Историците съобщават, че вдигнатото копито на коня е било стъпило върху главата на победен варварин. При създаването си бронзовата статуя е била цялата покрита със злато. Римското поверие гласи, че ако позлатата се появи отново, значи е настъпил денят на Страшния съд и краят на света.
	Докато сте се изкачвали по Кордоната, сигурно сте забелязали втората, много по-стръмна стълба отляво. Тя води към _Базиликата „Богородица в Арачели_“ (Santa Maria in Aracoeli, „Богородица от Небесния олтар“). Не пропускайте частично разкритите останки на многоетажната инсула (застроено с жилища правоъгълно пространство, очертано от пресичащи се под прав ъгъл улици) от II в. в далечния край на по-стръмната стълба. Смята се, че 122-те стъпала до църквата (не се безпокойте, можете да влезете в нея и откъм Капитолийския площад) са изградени през 1348 г. в знак на благодарност за божественото избавление от чумата. Тяхната история е съвсем различна от тази на Кордоната. Стълбището „Арачели“ (Scalinata dell’Aracoeli) отразява средновековното разбиране, че спасението на душата трябва да се постига трудно и болезнено. Проектът на Микеланджело, изработен 200 години по-късно, изразява разбиранията на ренесансовия хуманизъм. Крайната цел на живота е същата — смърт и спасение. Но защо междинното пътуване да не се направи по-приятно? Както вече знаете, Дворецът на Сената лежи върху античния Табуларий. Ако тръгнете по алеята отляво на сградата, ще видите блоковете сив вулканичен мрамор от Табулария, вградени в новата сграда, както и в средновековните ъглови кули. По същата алея се стига и до обзорна площадка с великолепен изглед към Римския форум.


#	Капитолийският музей
C>
	__Туристическа информация__
	Карта 1
	пл. „Кампидольо“ I
	тел. 06 8205 9127
	Затв. — пон.
	Беседа на екскурзовод: $
	Автобуси: Н, СЗ, 40, 46, 60,62, 63,
	64, 70, 81, 84, 85, 87, 95, 119, 170,
	175, 628, 715, 716, 780
C$
	В двете сгради на Капитолийския площад се намира градската галерия за живопис и скулптура и един от най-старите обществени музеи в света. Под Сенатския дворец има тунел, който съединява двете сгради през Табулария и предлага великолепен изглед към форума.
	Тръгнете от възхитителния двор на _Двореца на Пазителите_ — дясната сграда. В нея са представени части от тялото на огромна мраморна статуя на Константин, която някога е стояла в голямата базилика на Константин (или Максенций) (Basilica di Massenzio) на форума.
	{img:26_konstantin.jpg|#	Торсът на тази огромна статуя на Константин е бил направен от дърво и бронз и днес е изгубен. Останалите мраморни парчета са в двора на Двореца на Пазителите.}
	Мраморните фрагменти, закрепени в горната част на отсрещната стена, също заслужават интереса ви. Търсете думата „брит“ върху едно от най-големите парчета — то е остатък от триумфална арка, отбелязваща военната кампания на император Клавдий в Британия. Големите мраморни релефи отдолу вероятно идват от храма на Адриан на пл. „Пиетра“.
	Първият етаж от Двореца на Пазителите съдържа колекция от величествени статуи, включваща няколко широко известни произведения като „Момчето с тръна“, Капитолийската вълчица и статуята на папа Урбан VIII от Бернини.
	Последната статуя се намира в залата на Хорациите и Куриациите (две враждуващи тройки братя), където има и фрески с епизоди от живота на най-ранните римски царе. Тук се намират конната статуя на Марк Аврелий и още няколко огромни бронзови произведения, намерени близо до стърчащите останки на храма на Юпитер. _Пинакотеката_ (художествената галерия) на втория етаж притежава творби на Веласкес, Досо Доси, Тициан, Антонис Ван Дайк, Гуидо Рени, Анибале Карачи и Караваджо. Има и колекция от порцелан. На стълбищните площадки ще видите правоъгълни релефи, показващи как Марк Аврелий прави жертвоприношения на боговете. Предполага се, че тези релефи са от поредицата, с парчета, от която Константин е украсил горната част на своята Арка.
	_Новият дворец_ (отляво) е построен през 1655 г., за да уравновеси площада и да скрие стърчащия край на „Арачели“. Отворен е за посещения през 1734 г. Колекцията му включва повечето от най-известните скулптури на града — зад защитна стъклена стена е оригиналната статуя на Марк Аврелий, а на двора е поставен Марфорио — една от известните „говорещи“ статуи на Рим. В _Залата на Философите_ (Sala dei Filosofi) и _Залата на Императорите_ (Sala degli Imperatori) са подредени голям брой римски бюстове и глави. На горния етаж са трогателният „Умиращ гал“, „Венера Капитолийска“ и „Мраморният фавн“, на който е кръстен последният роман на Натаниел Хоторн.


>>	Римският форум
C>
	__Туристическа информация__
	Карта 1
	Основни входове: пл. „Санта Мария Нуова“ 53,
	откъм Колизея; Ларго „Ромоло е Ремо“ 5, като се
	отделите от ул. „Фори империали“ и
	ул. „Кливус Капитолинус“
	тел. 06 3996 7700
	или 06 699 0110
	Беседа на екскурзовод: $.
	Екскурзии на английски ежедневно: $
	Автобуси: G, 60, 75, 84, 85, 87, 175.
	Метро: Линия В (Colosseo)
C$
	{img:27_rimski_forum_shema.jpg|#Реконструкция на Римския форум.}
	Римският форум може да бъде разделен на две части: стария сектор — на запад, и относително по-новия — в средната и горната част на „Виа Сакра“, на изток. Той има няколко входа. Забележимо най-старият е откъм бул. „Фори империали“, стар е и входът откъм ул. „Кливус Капитолинус“, която се вие по Капитолийския хълм зад Двореца на Сената, откривайки великолепна гледка.
	Ако решите да тръгнете по тази улица, ще минете покрай осем йонийски колони — единствени останки от галерията с колоните в _Храма на Сатурн_. Отначало Сатурн бил бог на сеитбата и зърното, а празникът Сатурналия бил любим за римляните. Той траел седем дни и представлявал нещо като смесица от Коледа и карнавал. Храмът служел и за градска съкровищница. Обърнете внимание на горния ред от надписа върху архитрава: Senatus Populusque Romanus („Сенатът и народът на Рим“). Инициалите SPQR някога са били известен акроним, а днес могат да се видят главно по капаците на шахтите и по автобусите.
	Влизате във форума иззад високата Ростра (Rostra), т.е. ораторска трибуна. Откритото правоъгълно пространство в далечния край, оградено сега с ниска метална ограда, е същинският форум. От двете му дълги страни има по една базилика, а при по-далечната му къса страна ще видите храма на Юлий Цезар (Tempio di Cesare).
	Същинският форум с размери 120 на 50 метра бил павиран с бигор по нареждане на Август и нарочно бил оставен празен и непокрит, за да символизира откритостта на демокрацията. Векове наред единствените му обитатели били трите типично средиземноморски растения — смокинята, маслината и лозата. Едва по-късно, при императорите, върху него започнали да се появяват постройки. С течение на столетията за огорчение на традиционалистите откритото пространство на форума става все по-населено — навсякъде никнат мемориални колони и триумфални арки. Император Диоклециан стига дотам, че си позволява да постави тук собствената си конна статуя (можете да видите пиедестала й) и така разгневява всички, че след смъртта му тя е съборена, а неговото име — изтрито от официалната история. Самотната _Колона на Фока_ (Colonna di Foca) в средата е поставена през 608 г. в чест на едноименния византийски император и е последният паметник, издигнат във форума.
	До Ростра се намира _Арката на Септимий Север_, издигната през 203 г. сл.Хр. в чест на десетата годишнина от управлението му и посветена на победите му (и на победите на синовете му) над арабите и партите. Тя има три входа и заради хармонията на своите пропорции се смята за върхово постижение в жанра. Обърнете внимание на варварите върху пиедесталите на колоните — те сякаш държат върху себе си тежестта на цялата арка (каквато е била и целта на изображението). Минете под арката и се спуснете надолу. Веднага вляво има пространство, оградено с метална ограда и павирано със синкавосив варовик. Под него се намира _Черният камък_ (Lapis Niger). Той показва мястото на важен старинен гроб — може би на самия Ромул.
	{img:28_pogrebenie_julii.jpg|#Погребението на Юлии Цезар се е състояло на Римския форум, а храмът (ниската сграда на преден план в средата) е построен върху мястото, където е било кремирано тялото му.}
	Тухлената сграда точно зад _Курията_ (Сената) е преместена тук от Юлии Цезар, за да се открие място за неговия форум. По-късно, през 283 г. сл.Хр., след пожар постройката е преустроена от Диоклециан.
	Ако се чудите на доброто й състояние, благодарете на християните, че са я превърнали в църква през VII в. Учудващо е, но оригиналната врата се е запазила и сега се намира в „Св. Йоан Латерански“ (San Giovanni in Laterano). Мраморният под на Курията е удивителен пример за т.нар. опус сектиле (повтарящ се геометричен мотив в различни цветове). Широките стълби отляво и отдясно са местата, където сенаторите са седели на преносимите си дървени столове (казват, че столът на Юлии Цезар бил златен) и се местели от страна „да“ на страна „не“ според необходимостта.
	Двата мраморни релефа (обърнете внимание на римските сгради във фона) — вид преграда, наречена „плутеус“, са украсявали предната външна фасада на Рострата. Ако се питате за какво са дупките в основата на тази фасада, спомнете си, че според обичая тук са поставяли металните носове, или „рострум“, на пленените бойни кораби.
	Сега продължете по „Виа Сакра“. _Базиликата „Емилия“_ (Basilica Aemilia) отляво е построена през 179 г. пр.Хр. и, както и останалите базилики (които отначало са били по-скоро съдилища или места за срещи, отколкото църкви), има един широк централен кораб и два по-тесни странични. От другата страна на форума е _Базиликата „Юлия“_ — друго съдилище. От източната страна на базилика „Юлия“ се издигат три красиви колони, част от храма на близнаците полубогове _Кастор_ и _Полукс_ (Tempio di Castore е Polluce) — важно място на друг древен римски култ. Според легендата в началото на V в. пр.Хр. братята помогнали на римляните в битката при езерото Реджило. По-късно същия ден ги чули шумно да се хвалят с победата си и да поят могъщите си бели коне във фонтана „Ютурна“.
	_Храмът на Цезар_ е построен (но не веднага) на мястото, където Юлии Цезар е кремиран след убийството му през 44 г. пр.Хр. Тялото му било изложено за поклонение в Рострата в позлатен ковчег. Надгробната реч на Марк Антоний така трогнала тълпата, че било решено да не се прави традиционно погребение на „Марсово поле“, а да го кремират пред _Регията_. По времето на Цезар тя била седалище на главния свещеник — Понтифекс Максимус (между другото Римокатолическата църква все още използва тази титла, когато става дума за папата). Днес от Регията е останала само купчина натрошени камъни. Останките на този храм, построен през 29 г. пр.Хр., не представляват кой знае какво, но застанали пред него, ще имате хубав изглед към западната част на форума с внушителния Табуларий в дъното.


#	Източната част
	За да отидете в източната част на форума, трябва да подминете храма на Цезар и да се насочите към Арката на Тит, а след това да повървите под кипарисите и през лавровата горичка по средните и по-високите части на „Виа Сакра“. Тръгнете отляво на храма и спрете пред стълбите (от лявата ви страна) на _Храма на Антоний и Фаустина_ (Tempio di Antonio е Faustina), издигнат от император Антоний през 141 г. сл.Хр. по повод смъртта на любимата му съпруга Фаустина. След неговата смърт, 20 години по-късно, храмът е посветен и на него — над колоните се вижда вторият архитрав (поставен над първия, в който се споменава само Фаустина) с надпис „Божественият Антоний“ (Divo Antonio). Този храм по-късно също е превърнат в църква.
	Вдясно, от другата страна на останките от Регията, се намира комплексът, посветен на Веста — богинята на свещения огън. Комплексът е съставен от кръглия _Храм на Веста_ (Tempio di Vesta) и _Преддверието на Веста_ (Atrium Vestae). Тук живеели девиците весталки — шест жрици, пазителки на свещения огън. Този култ е бил изключително важен в Древния Рим и е оцелял чак до края на IV в., когато християнството станало практически държавна религия. Весталките били избирани сред момичетата на възраст от 4 до 10 години и трябвало да служат 30 години.
	Те вероятно били най-важните жени в римското общество, като се изключат дамите от императорското семейство. Жилищата им от II в. дават представа колко са били почитани. Огромното преддверие с три басейна е било оградено с колонада и многоетажна сграда. Жриците се радвали на всички привилегии, но животът им имал и отрицателни страни. Ако се разкриело, че не са девствени, били зазиждани живи.
	Връщаме се на „Виа Сакра“. Малко по-нататък е малкият _Храм на Божествения Ромул_ (Tempio del Divo Romulo). Той също е кръгъл и вероятно е служил като преддверие на Веспасиановия Храм на мира. Днес върху част от него е построена _църквата „Св. св. Козма и Дамян“_ (Santi Cosma е Damiano) (тел. 06 699 1540, затв. 13:00-15:00 ч.). Бронзовите врати на храма са от времето на Древния Рим и все още се отварят и затварят безукорно. Те се намират извън форума на бул. „Фори империали“ №1. Великолепната мозайка от VI в. в апсидата на църквата е едно от малкото оцелели мозаечни произведения, изпълнени в късен римски класически стил. На нея е изобразено слизане на Христос по стълба от разноцветни облаци, от двете му страни стоят светци, а отдолу, между двата свещени града Витлеем и Йерусалим, като 12 овце са показани апостолите. Стилизираните образи от тази мозайка са използвани като модел за мозайките в много от по-късните църкви в Рим.
	Следва _Базиликата на Максенций_ (или на Константин). Започва я Максенций (306–312 г. сл.Хр.), но преди да я завърши, е убит на Милвийския мост от шурея си Константин в двубой за престола. Огромната статуя на Константин, парчета, от която са изложени в двора на Двореца на Пазителите, е била поставена в базиликата, за да демонстрира победата му.
	Ул. „Сакра“ продължава да се изкачва по хълма. Ще стигнете до широка стълба, която води до голямо открито пространство. Само това е останало от западния вход на _Храмов комплекс_, издигнат от император Адриан през II в. сл.Хр. След пожар през IV в. Максенций го построява отново.
	_Храмът на Рома_ (Tempio di Roma) е обърнат към форума, а _Храмът на Венера (Tempio di Venere)_ — към Колизея. Апсидите на двата храма са били свързани. _„Св. Франциска Римска“_ (Santa Francesca Romana, тел. 06 679 5528, затв. 12:00 — 15:30 ч.), наричана също „Богородица Нова“ (Santa Maria Nuova), е построена до Храма на Рома.
	Красивият му двор е превърнат в _Археологически музей_ (Antiquarium Forense, отварят го само от време на време; обаждайте се предварително), събрал многобройни мраморни късове, намерени при различни разкопки. В залите са подредени погребални урни, стъклени и керамични парчета, както и няколко скелета на римляни. Входът на тази църква също е откъм бул. „Фори империали“.
	Още по-нагоре по „Виа Сакра“ стигате до _Арката на Тит_. Тя е издигната през 81 г. сл.Хр. след ранната му смърт, за да увековечи неговата победа над въстаниците в Юдея и разрушаването на Йерусалимския храм през 70 г. сл.Хр.
	{img:29_arka_tit.jpg|#Арката на Тит, построена от император Домициан през 81 г. сл.Хр. в памет на брат му и на баща им — Веспасиан, днес се издига над „Виа Сакра“. Улицата води от Римския форум към Колизея.}
	Особено интересни са релефите от вътрешната страна на прохода. Този от южната страна (откъм Палатин) изобразява победното шествие при завръщането на Тит от кампанията в Палестина. Еврейски роби, монети, тромпети и свещници менора (седмосвещници) са изобразени като военни трофеи. По тази причина до основаването на Израел през 1948 г. нито един римски евреин не е искал да минава под нея.


>>	Палатин
C>
	__Туристическа информация__
	Карта 1
	Има два входа — единият от вътрешността на форума,
	до Арката на Тит, а другият от ул. „Сан Грегорио“ 30,
	близо до Арката на Константин.
	тел. 06 3996 7700
	Затв. — пон.
	$$ (валиден и за Колизея) Аудио екскурзовод: $;
	Екскурзии на английски ежедневно: $
	Автобуси: СЗ, 60, 75, 81, 85, 87, 175, 673.
	Трамвай: 3
	Метро: Линия В (Colosseo) или (Circo Massimo)
C$
	{img:30_park.jpg|#Желано място за живеене в Древния Рим, през Ренесанса Палатин става личен парк на кардинала.}
	Ако не сте много уморени, сега е моментът да се изкачите по хълма Палатин — място на римските палеолитни селища, на по-късните антични императорски дворци и един от най-очарователните райони на Рим. Определено не бива да го пропускате. Постъпете мъдро и оставете това посещение за следобеда на някой слънчев ден. Палатин — един от седемте хълма на Рим, е потънал в тучна зеленина. Тук често подухва ветрец, ромонят няколко фонтана, а по алеите има достатъчно пейки. Той сякаш е създаден само за мечти и съзерцание.
	Нито една от постройките тук не е изцяло запазена. Обикновеният посетител трудно ще различи какви са повечето от развалините. Но размахът и сложността на техния строеж са наистина впечатляващи. (Под сградите има масивни градежи. Много от тях сега се използват за работилници, складове и подлези.) Затова дайте воля на въображението си и помнете, че всичко е започнало оттук!
	Палатин винаги се е свързвал с основателя на Рим — Ромул, и с неговия близнак — Рем. Предполага се, че точно тук ги е донесъл Фаустул, овчарят, който ги намерил, след като реката ги изхвърлила на брега.
	Парадоксално, но на хълма има обикновени селища от ранножелязната ера, а по-късно — жилищен район, предназначен за елита. През късно републиканския период (II-I в. пр.Хр.) тук живеят видни личности като Цицерон, политици като Крас и Катул и оратори като Хортензий.
	Октавиан (наречен по-късно Август) решава да напусне резиденцията си близо до Форума и да се премести в къщата на Палатин, купена от Хортензий. Така хълмът се превръща в императорска резиденция. Това трае go IV в., когато Константин се премества в новата си столица в днешна Турция.
	Ала битът на Октавиан бил доста аскетичен. Малцина негови наследници му подражавали. Необузданият стремеж на повечето от следващите императори към богатство превърнал Палатин в синоним на разкош. Нищо чудно, че нашата дума „палат“ произлиза именно от неговото име.
	{img:31_palatin_shema.jpg|#Реконструкция на Палатин.}
	Както виждаме днес, на Палатин може да се обособят три части. Първата включва руините на императорските резиденции и най-вече двореца на император Домициан (81–96 г. сл.Хр.) от Флавиевата династия. Той също е разделен две части: Домус Аугустана (Domus Augustana) — личните покои, и Домус Флавия (Domus Flavia) — обществената, или церемониалната част. Ако идвате от Арката на Тит и минете през оградата, вървете направо по алеята (Via di San Bonaventura), завийте пак по нея наляво и не забравяйте, че на по-голямата част от Палатин все още не са провеждани разкопки.
	Когато завиете вляво, ще минете покрай руините на Домус Флавия. Тази част от двореца на Домициан включва зала за изслушвания (aula regia), базилика за дворцовите церемонии, изискващи личното присъствие на императора, и огромен триклиний (triclinium) за хранене. Сигурно е било впечатляващо. Триклиният бил украсен с разноцветен мрамор, а от двете му страни имало по един вътрешен двор с фонтан. Домициан и неговият архитект Рабирий издигнали двореца върху по-ранни сгради, строени от Тиберий и Нерон. Според някои учени въпреки зеленината нивото на земната повърхност е издигнато изкуствено с до 15 метра — използвани били многото останали и ненужни строителни материали.
	Продължавайте да вървите и ще стигнете до _Стадиона на Домициан_ (или Хиподрума). Руините отдясно на стадиона са част от _Домус Аугустана_. Останки от арки, басейни или фонтани и вътрешни дворове са разхвърляни сякаш безразборно. Но макар да са трудно различими, си заслужава да ги разгледате. Така постепенно ще стигнете до тераса, от която се открива великолепен изглед към _Голямата Арена_ (Circus Maximus) и Авентин.
	{img:32_maksimus.jpg|#	В сянката на хълма Палатин се намират оскъдните останки от Циркус Максимус, Голямата арена — може би най-големият хиподрум, строен изобщо някога.}
	Палатинският археологически музей (Antiquarium del Palatino) се намира в бивш малък манастир. В него са подредени археологическите находки от района. Непосредствено вляво пред музея са останките на Домус Флавия.
	В югозападния край на хълма са селищата от Желязната ера и от времето на Ромул и Рем; има и храмове на Аполон (Tempio di Apollo) и на Великата Майка (Tempio di Magna Mater). Тук могат да се видят и две къщи от късно републиканския период, т.нар. _Къща на Ливия_ (Casa di Livia) и _Къща на Август_ (Casa di Augusto), но и двете са затворени за обикновени посетители.
	_Градините на Фарнезе_ (Orti Farnesiani) — ренесансови градини, някога пълни с редки ботанически видове — са създадени през XVI в. От двата им павилиона се открива чудесна гледка към форума.
	Стълбите вдясно водят надолу към изумителен, обрасъл с папрати нимфеум (посветен на нимфите извор, украсен с растения и статуи).


#	Императорите — добрият, лошият и злият
	_Римските императори олицетворяват най-доброто и най-лошото от римската култура. Един от „най-добрите“ е Октавиан (27 г. пр.Хр. — 14 г. сл.Хр.). През 27 г. пр.Хр. той приема титлата Август и историците го смятат за първия истински император от Юлиево-Клавдиевата династия, родоначалник, на която е Юлий Цезар. Октавиан е роден през 63 г. пр.Хр. и е син на племенница на Цезар, но по-късно е осиновен от своя вуйчо. Той е само на 19 години, когато през 44 г. пр.Хр. вуйчо му е убит. Октавиан се съюзява с Марк Антоний, за да накаже убийците на Цезар, и отстъпва на съюзника си половината империя. Съюзът приключва с победата на Октавиан над Антоний и Клеопатра в морската битка при Акциум (Гърция) през 31 г. пр.Хр._
	Макар винаги да се е старал да поддържа републиканска фасада, Октавиан посвещава останалата част от живота си на процеса, започнат от Цезар — концентрация на властта в ръцете на един човек. Но неговите постижения правят простими имперските му желания. Интелигентен, проницателен, способен администратор, той реформира римската бюрокрация, променя финансовата система и реорганизира армията. Но най-вече разширява и прави по-сигурни границите на империята, което слага начало на 200-годишния период на стабилност, известен като Pax Romana. При този стабилен режим се ражда християнската религия. Както знаем, единството на Августовата империя спомага за бързото разпространение на новия култ.
	Още няколко „добри“ императори оставят важно наследство. Веспасиан (69–79 г.) възстановява стабилността след хаоса на Нерон; Траян (98–117 г.) разширява империята до най-големите й размери, но неговият наследник — Адриан (117–138), е още по-забележителен. Често го наричат императора философ заради отдадеността му на изкуствата, литературата и архитектурата. Той извънредно много разкрасява Рим — построява величествен мавзолей, наричан днес замъка „Сант’Анджело“ (Castel Sant’Angelo), обширния парк „Тиволи“, кръстен на него, и издига отново Пантеона. Прилага сдържана политика, която има дълготрайни последици за цялата империя. Военните части вече не са мобилни, цивилните селища около гарнизоните се разрастват, а търговията преживява бурен подем. Укрепленията стават все по-важни. Проектирането на защитни съоръжения достига нови върхове със строителството на Адриановия вал в Британия. По време на управлението си Адриан много пътува както за удоволствие, така и заради необичайното си разбиране за империята. За него тя е единен политически организъм, а не множество от подчинени държави, които да бъдат експлоатирани.
	В аналите на империята не липсват и лоши момчета и вие сигурно сте чували за тях. Калигула — висок, слаб, непохватен, съвсем явно умствено нестабилен; Каракала, който заповядва да убият по-малкия му брат Гета. Но най-лошото в управлението на Римската империя обикновено се свързва с Нерон (освен всичко останало той убива и майка си).
	Нерон е роден в императорско семейство през 37 г. сл.Хр. Император Клавдий се оженва за майка му (Агрипина Младата, сестра на Калигула) и го осиновява. Нерон става император през 54 г. През първите десет години от управлението му всичко е наред — той подпомага правната и административната реформа и показва интерес към добруването на своите поданици. Но с яростния деветдневен пожар през 64 г. сл.Хр. всичко се променя. Императорът не бездейства, напуска своята вила в Анцио и се връща в Рим, обвинява за пожара новата християнска религиозна секта и започва гонения (най-вероятно точно тогава Петър и Павел приемат мъченическата смърт). Въпреки че след пожара построява отново града, Нерон отдава предпочитание на собствените си интереси, като отчуждава големи парцели земя за построяването на огромния Златен дом (Domus Aurea). Народът кипва, възниква заплаха от въстание. През 68 г. сл.Хр. Нерон се самоубива и така слага преждевременен безславен край на Юлиево-Клавдиевата династия.
	{img:33_videnie_deva.jpg|#Тази френска картина показва „добрия“ император Август и сибилата, която му обяснява видението с Девата и Младенеца.}
	{img:34_moneti.jpg|#Както повечето императори, Нерон сече собствени монети. Тази тук е златна и носи неговото име.}
	{img:35_tzezar_bust.jpg|#Бюст на Юлий Цезар, изложен във Ватиканския музей. Родоначалникът на първата императорска династия никога не приема титлата император. След неговото убийство всички императори се наричат Цезар.}


>>	Императорските форуми
C>
	__Туристическа информация__
	Карта 1
	Информационен център — бул. „Фори империали“.
	тел. 06 679 7786
	За момента може да се посети само с екскурзовод.
	Обиколки с беседа на английски — сряда, събота и неделя в 15.00 ч.
	(най-малко 8 души) $$
	Автобуси: СЗ, 60, 75, 84, 85, 87, 175, 673.
	Трамвай: 3
	Метро: Линия В (Colosseo)
C$
	{img:36_kolona_kaneljuri.jpg|#Колона с канелюри (вертикални жлебове) във форума на Траян, където разкопките продължават.}
	Не е лесно да бъде разбрана структурата на петте Императорски форума (Fori Imperiali), защото съвременният бул. „Виа дей Фори империали“ (Улица на Императорските форуми), построен през 30-те години на XX в. за военните паради на фашисткия режим, минава точно през тях и покрива по-голямата им част. Императорските форуми са изградени през I и началото на II в. сл.Хр. като опит на висшите ръководители на Рим едновременно да прославят себе си и да създадат допълнително пространство за политическите, религиозните и институционалните нужди на разширяващата се империя. Днес форумите са разкрити само частично, но разкопките продължават. В дългосрочен план се предвижда улицата значително да се стесни. Засега обаче е широка и създава впечатление, че форумите на Август, Нерва, Веспасиан и Траян са съвсем отделни от Римския форум, макар че те са неразделна част от него.


#	Ранните императорски форуми
	Юлии Цезар пръв построява форум (Foro di Cesare) през 54 г. пр.Хр. Той се намира между Курията (сградата на Сената) и ул. „Фори империали“. Цезар даже престроява Сената, за да изравни форума си с него. Форумът с размери 45 на 124 м. е бил обграден с двойна колонада. Част от нея още може да се види, виждат се и основите на храма на Майка Венера (Tempio di Venere Genitrice) — богинята, от която Юлиево-Клавдиевата династия извежда родословието си.
	Политическият наследник на Цезар — Август, продължава в същия дух. _Форумът на Август_ (Foro di Augusto) се намира близо до съоръжението на приемния му баща и завършва с противопожарна стена, издигната да предпазва гражданската постройка от честите пожари в гъстонаселения район „Субура“ от другата страна. Изграждането на форума отнема 20 години, повечето от които отиват за строителството на храма на Марс Отмъстителя (Tempio di Marte Ultore). Младият император нарежда неговото строителство, след като унищожава убийците на Цезар в битката при Филипи през 42 г. пр.Хр. Днес единственото, останало от храма, са 24 високи коринтски колони. Но можете да си го представите между колоните е имало статуи, подът и стените са били покрити с разноцветен мрамор (снежнобял, фригийски лилав, нумидийски жълт), имало е даже отделна стая за огромна статуя от благороден метал, висока около 10 метра — вероятно на Цезар или на самия Август.
	По-голямата част от _Форума на Веспасиан_ (Foro Vespasiano) е скрита под кръстовището на ул. „Фори империали“ и ул. „Кавур“. Той е бил построен между 71 и 75 г. сл.Хр. в чест на победата в Юдея. Останките от Храма на мира, както се е наричал, са вградени в _Църквата „Св. св. Козма и Дамян“_. Между форумите на Август и на Веспасиан се намира _Форумът на Нерва_ (Foro di Nerva), построен от предшественика на Нерва — Домициан. Дълъг, тесен, обрамчен с колонади от двете страни, той често е наричан Преходния форум (Forum Transitorium), защото променя Арджилето (от „Арги летум“, „насилствената смърт на Аргус“) — пътя от Субура до Римския форум, и го превръща в красив коридор. Единствените останки от него са две масивни коринтски колони (италианците ги наричат „ужасните колони“, colonnacce) в ъгъла близо до ул. „Фори империали“ и подиума от храма на Минерва. Антаблеманът (горната, изпъкнала част от сграда, която се опира на колони или стени и се състои от корниз, фриз и архитрав) между колоните е украсен с очарователен фриз. На него е изобразена домакинска работа — предене и тъкане, а фигурата, доскоро определяна като Минерва, наблюдава работещите. Неотдавна бе намерена втора — отляво, и археолозите се чудят дали всъщност фигурите не изобразяват две от имперските провинции.


#	Форумът на Траян
	{img:37_relefi_trajan.jpg|#Част от релефните скулптури върху изправената колона във форума на Траян. Сюжетът е разгърнат върху 67 м.}
	Най-голямата атракция на Императорските форуми е величественият комплекс, построен от император Траян през 112 г. сл.Хр. и замислен като едно от архитектурните чудеса на света. На влизане в него минавате през голям правоъгълен вътрешен двор, дълъг 112 м, с колонади от двете страни. От север дворът опира в огромната двуетажна „Базилика Улпия“ (Basilica Ulpia) с пет странични крила, разделени с колони и с по една полукръгла апсида в двата края. Базиликата е богато украсена с пищни цветове, резбован мрамор и благородни метали. Зад нея има втори по-малък вътрешен двор, където се издига Траяновата колона (Colonna Traiana). Величественият й релеф разказва историята на военните кампании на Траян срещу даките. Изрязани са 2600 фигури. Сюжетът се движи от долу на горе по спирала и заема 30 м. Колоната е направена от 29 цилиндрични блока. Вътре в нея има стълба, осветявана от 40 малки прозорчета. През XVI в. огромната статуя на императора е заменена със статуя на св. Петър. След неочакваната смърт на Траян през 117 г. сл.Хр. останките му са положени в златна урна и поставени в кухата основа на колоната. От другата страна на двора са двете библиотеки — гръцка и латинска. Но има и още. За да направят място за форума, Траян и придворният му архитект Аполодор Дамаски правят нещо, което за времето си се смята за технологично чудо. Те вдълбават най-горната част (тя е висока горе-долу колкото колоната) и съединяват хълмовете Капитолий и Квиринал.
C>
	__Туристическа информация__
	Пазарът на Траян
	Карта 1
	Ул. „IV ноември“
	тел. 06 979 0048
	Затв. — пон.
	$$
	Автобуси: Н, 40, 60, 64, 70, 170
C$
	После идва _Траяновият пазар_. Тази три-четириетажна полукръгла постройка също е по проект на Аполодор и по същество е възстановка на квартала, който е трябвало да бъде разчистен за строежа на форума. През пазара минава древноримската улица „Бибератика“ (Via Biberatica). Като вървите по нея и поглеждате ту в един, ту в друг магазин (тук те са около 150), получавате представа какъв е бил животът през II в. сл.Хр. Подобните на ниши дюкянчета на първия етаж вероятно са продавали сухи насипни стоки — брашно и захар, цветя и зеленчуци. Нишите отстрани на галерията вероятно са били складове за вино и олио. Имало е специални магазини за източни подправки, както и рибарници. В този първи супермаркет в света с неговите впечатляващи куполи е разположен Музеят на Императорските форуми.


>	От Колизея до „Св. Климент“

>>	Увод и карта

	_Масивният Колизей винаги е бил най-известната забележителност на Рим. Ала съвсем близо до него ще намерите и други чудеса. До паметниците на императорите се издигат раннохристиянски църкви с великолепни стенописи и мозайки._
	{img:38_mozaika_apsida.jpg|#Част от мозайка в апсидата на „Св. Климент“ XII в.}
	{img:39_karta_2.jpg|#Карта 2}
	Колизеят е построен в долината между три от седемте хълма на Рим (Палатин, Есквилин и Целий). Той без съмнение е сградата, най-дълго свързана с града. Монахът и учен Беда Достопочтени казва през VIII в.: „Има ли го Колизея, има го и Рим, падне ли Колизеят, ще падне и Рим, а падне ли Рим, светът ще загине.“ Като най-известно място във Вечния град Колизеят вдъхновява пътешественици, историци, хора на изкуството. „За да намерите сгради, сравними по грандиозност с Колизея, трябва да погледнете на изток към развалините на Палмира, Баалбек и Петра“, пише Стендал в началото на XIX в. в своите „Разходки из Рим“. Според него паметникът е най-добре да бъде посещаван след полунощ „заедно с жената, която обичате, тези стени, потъмнели от времето, оказват върху човешката душа същото въздействие като музиката на Чимароза, която извисява дори просташки грубото либрето“.
	Колизеят все още си стои. Построен е от император Веспасиан преди 2000 години до изкуственото езеро, създадено по желание на Нерон при неговия Златен дом за удоволствия. Той се издига над едно от най-големите археологически полета в света, за да ни напомня за постиженията и жестокостта на човека. Няма как да се забрави, че това място на тържества е било и място на необуздани убийства.
	Недалеч се намира Арката на Константин, построена през 315 г. сл.Хр. в чест на победата му при Милвийския мост над шурея му и негов предшественик Максенций. Въпреки размерите си (тя е най-голямата от оцелелите до днес триумфални арки) и привидното си великолепие украсената с неоригинални произведения арка се смята за признак на започващия упадък на Рим.
	От другата страна на Колизея са останките на Златния дом от I в. Като изключим Двореца на Диоклециан в Сплит (Хърватска), тя е единствената римска постройка от периода на империята, останала цяла от основата до покрива. Просторният дворец на удоволствията на Нерон отразява огромното богатство и архитектурната смелост на имперския Рим. Точните му размери все още не са известни. Построен е след страшния пожар през 64 г., който изпепелява до основи три от 14-те квартала в града.
	Наоколо има няколко интересни ранни църкви. „Св. Петър с оковите“ (San Pietro in Vincoli) първоначално се е наричала „Базилика Еудоксиана“ (Basilica Eudoxiana) на името на императрицата, която я е построила. Тук се намира и внушителният „Мойсей“ на Микеланджело. „Св. Климент“ се намира между Колизея и „Св. Йоан Латерански“. Построена е на мястото на два стари храма през IV в. в памет на Климент, приел мъченическа смърт в Крим при управлението на император Траян (98–117 г. сл.Хр.). През XI в. нахлулите нормански войски унищожават старата църква, но съкровищата на новата оцеляват. „Св. Климент“ също е пример за архитектурно напластяване — в съществуващата постройка са вградени останките на църквата от IV в. и на още по-старите сгради от I в.
	Тихият и спокоен хълм Целий е срещу Палатин, от другата страна на улица „Сан Грегорио“. Тук могат да се видят съкровища на раннохристиянската култура и ренесансовата архитектура. През VI в. св. Григорий Велики (San Gregorio Magno) построява тук своята църква и манастир, но и църквата, и двата изографисани параклиса са престроявани през XVII в. Базиликата на Йоан и Павел (Basilica dei Santi Giovanni e Paolo) е подпряна със средновековни контрафорси (подпорни елементи, служещи за компенсиране на страничните сили, напр. от сводове и др.). Към нея е пристроена и романска камбанария, но самата църква датира от IV или може би V в. „Вила Челимонтана“, чиито останки днес са се превърнали в приятен парк, доказва качеството на ренесансовото проектиране.
	В „Богородица в Домника“ (Santa Maria in Domnica) има великолепни мозайки от IX в. Ротондата „Св. Стефан“ (Santo Stefano Rotondo) е построена през V в. и все още пази духа на тайнственост — тя е първата от няколкото кръгли църкви, издигнати в Рим. „Св. Четирима венценосци“ (Santi Quattro Coronati) един от най-старите и очарователни манастири в Рим, с интересни фрески. Подобната на крепост постройка датира от Средновековието, когато манастирът е бил укрепен, за да служи като убежище на папите.


>>	Колизеят
C>
	__Туристическа информация__
	Карта 2
	пл. „Колосео“
	тел. 06 3996 7700 или 06 700 5469
	$$ (валиден и за Палатин)
	Аудио екскурзовод: $
	Екскурзии на английски ежедневно: $
	Автобуси: СЗ, 60, 75, 81, 85, 87, 175, 628
	Трамвай: 3
	Метро: Линия В (Colosseo)
C$
	{img:40_kolizei_otvori.jpg|#В повечето отвори в Колизея — най-големия римски амфитеатър — били втъкнати железни сглобки, които през Средновековието били свалени и използвани.}
	Колизеят (Coloseo) е строен от трима императори от флавиевата династия и отначало е известен именно като Флавиевия амфитеатър. Изграждането му е част от новата кампания на императорското семейство да наложи положителен обществен образ за себе си. Веспасиан (69–79 г. сл.Хр.), родоначалникът на династията, не е от благородническо потекло. Той става император една година след самоубийството на Нерон, влизайки във властта след трима императори, живели кратко и управлявали неуспешно. Никой не оплаква Нерон — отчуждаването на много земя и разточителството му са ядосали по-голямата част от хората. Затова почти никой не възразява, когато Веспасиан решава да изпразни изкуственото езеро край Златния дом и да го превърне в място за обществени развлечения.
	Амфитеатърът е открит през 80 г. сл.Хр., когато на престола вече се е възкачил синът на Веспасиан — Тит. Част от съоръжението вероятно е построена с материалите, откраднати от Храма в Йерусалим в края на т.нар. Еврейска кампания, проведена от Тит през 70 г. сл.Хр. Освен това от кариерите близо до Тиволи по специално направен път в Рим са докарани 100 000 кубически метра бигор. Най-големият амфитеатър в римския свят представлява каменен овал с размери: 189 м дължина, 156 м ширина и 48 м височина.
	Смята се, че за сглобките, които държат камъните един за друг, са използвани около 300 т. желязо.
	Според общото мнение името Колизей (от colossus, лат. — великан, колос) е прието заради огромните размери на постройката. Но много историци смятат, че то идва от гигантската бронзова статуя, която се е намирала наблизо. Тя била на Нерон, но политическата справедливост на епохата изисквала промяна, затова флавиевци много практично поставили слънчеви лъчи на главата на статуята, променили надписа и образът вече бил на Бога на слънцето. Статуята останала на мястото си до ранното Средновековие, когато била свалена и вероятно претопена. Днес постаментът й все още се вижда между арената и Храма на Венера и Рома (Tempio di Venere е Roma) под петте дървета, засадени върху нея.
	{img:41_vastanovka_kolizei.jpg|#Възстановка Колизея.}
	Отвън Колизеят е изграден от три _Аркади_, а над тях има и четвърти етаж. Колоните са разположени на три нива, както повеляват класическите канони — от долу на горе дорийски, йонийски и коринтски. Под корниза на четвъртия етаж има 240 малки издатини с отвори, в които били поставяни дървените пръти, държащи велария — платнището, което моряците от имперския флот вдигали, за да защитят зрителите от летните горещини, дъжда или зимния студ. Колизеят побирал от 50 000 до 90 000 души. Седалките били три реда: ima (най-долния), media (средния) и suma (горния), а над тях — балкон за правостоящи, за маловажните членове на обществото — жени, роби и бедни. Мястото на другите нива също зависело от социалното положение и професията. За членовете на императорското семейство и девиците весталки имало специални ложи. Сенаторите в поръбените си с червени кантове бели тоги седели на същия ред, след тях идвало съсловието на конниците (средната класа), следвани от плебеите (обикновените граждани). Били отделени специални места за определени професии — войници, писари, ученици със своите наставници, чуждестранни сановници. Зрителите влизали в стадиона през 80 сводести входа на първия етаж, а излизали през 160 изхода, наричани вомитории, разпределени между седалките на различните нива и позволяващи бързо изтичане на шумните и често неуправляеми тълпи. Според някои Колизеят се изпразвал за 10 минути.
	Арената имала дървен под, покрит с пясък, който да поема кръвта и зловонието на гладиаторските битки (мунера). Днес подът е частично реконструиран. В непокритата му част се виждат коридорите, през които на стадиона влизали важните особи, за да избегнат тълпата, животните и гладиаторите. Вертикални колони поддържали клетките на животните. По време на празненствата, продължаващи при специални случаи по три-четири месеца, клетките с животните били изкачвани до нивото на арената по рампи или чрез система от макари. Тук имало не само лъвове и тигри, но и хиени, слонове, хипопотами, диви коне, лосове, жирафи и зебри. Програмата била разделена на няколко части. Сутрин — лов на животни (venationes), по обяд — публични екзекуции, следобед — гладиаторски боеве.
	{img:42_mozaika_borgeze.jpg|#Антична мозайка, галерия „Боргезе“.}
	Имало и тунел, свързващ пространството под сцената с Лудус Магнус — казармите, и местата за тренировки на гладиаторите, разположени между Колизея и „Св. Климент“. Гладиаторите били избирани сред осъдените престъпници, робите и военнопленниците и били разделени на различни категории. Някои се сражавали тежковъоръжени — с щит и меч, други по-лековъоръжени — с дълга кама и малък кръгъл щит, а трети — само с мрежа и тризъбец, както е изобразено по мозайките на пода в „Галерия Боргезе“ (Galleria Borghese). „Здравей, Императоре, обречените на смърт те поздравяват“ (Ave, Imperator, morituri te salutant) — извиквали участниците в гладиаторските борби по време на парада преди започване на спектакъла. Те всички, разбира се, се надявали да останат живи и да се радват на трофеите, които им се полагали в случай на победа.
	Освен някои редки случаи обаче оцеляването (или знакът с палеца нагоре) означавало само, че ще се бият отново. Много малко щастливци са били награждавани с лавров венец и с разрешението да се пенсионират. Но когато влиянието на християнството в Рим започнало да нараства, важността на Колизея започнала да намалява. Според документите последните гладиаторски боеве били проведени в началото на V в., а боевете с животни продължили още около сто години.
	{img:43_snimki_gladiatori.jpg|#Днес общината регулира преоблечените съвременни гладиатори. Преди те бяха често обвинявани, че „скубят“ туристите, които искат да се снимат с тях.}
	След западането на Рим Колизеят служел за най-различни цели. През Средновековието го използвало семейство Франджипани. По време на голямото земетресение през 1349 г. южната му част паднала. Но времето и природните бедствия не били единствените му врагове. Отговорност за разрухата на съоръжението носят и гражданите на Рим. Около 400 години — от средата на XIV в. до XVIII в., те го използвали като източник на мрамор и бигор за други строежи в града, например двореца „Венеция“ (Palazzo Venezia) и даже новата базилика „Св. Петър“ (San Pietro). Тази практика била прекратена, когато папа Бенедикт XIV (1740–1758 г.) обявил Колизея за свещено място заради пролятата там кръв на християнски мъченици. (Всъщност историците не са единодушни по този въпрос.) От XIX в. насам всяка година вечерта на Разпети петък преди Великден тук се провежда церемонията Кръстния път с личното участие на папата.


>>	Арката на Константин
C>
	__Туристическа информация__
	Карта 2
	Между ул. „Сан Грегорио“ и пл. „Колосео“
	Автобуси: СВ, 60, 75, 81, 85, 87, 175, 628
	Трамвай: 3
	Метро: Линия В (Colosseo)
C$
	{img:44_arka_konstantin.jpg|#Константин построява тази арка, за да отбележи десетата година от управлението си. Арката е поставена в края на Триумфалната алея, по която са преминавали триумфалните шествия.}
	Константин често е наричан първи император християнин, но на арката, построена в негова чест през 315 г. сл.Хр., няма да намерите нито един християнски образ. Тя е впечатляваща и доста се различава от останалите.
	По-голямата част от украсата на арката е взета от сгради, построени от предишни императори, и подсказва, че римското изкуство навлиза в период на упадък. Осемте _правоъгълни релефа_ от двете страни на горната част са украсявали съоръжение, посветено на Марк Аврелий (161–180 г. сл.Хр.), а портретът на императора е преправен, за да прилича на Константин.
	Съдържанието на трите други релефа от същата поредица (сега в Капитолийските музеи) ясно показва император Марк Аврелий. _Кръглите медальони_ върху страничните арки (по четири от всяка страна) също са взети от другаде.
	Ловните сцени и сцените с жертвоприношения са от първата половина на II век и по време съвпадат не с управлението на Константин, а с управлението на Адриан. Осемте _скулптури на варвари_ върху колоните (тези с панталоните, разбира се!) също са чужди. Четирите квадратни фриза от двете страни под споменатите по-горе медальони са направени специално за тази арка.
	Внимание заслужава и _фризът от южната страна_ над лявата арка. На него е изобразено как Константин и неговата армия обсаждат град Верона. Перспектива изобщо няма, а фигурата на центуриона (стотника), който се катери по стената, прилича на джудже.
	Сравнете пропорциите на тялото в този релеф с релефа отгоре, направен около 180 години по-рано.


>>	„Св. Петър с оковите“
C>
	__Туристическа информация__

	Карта 2
	пл. „Сан Пиетро ин Винколи“.
	тел. 06 488 2865
	Затворена 12:30 — 15:30 ч.
	Автобуси: 75, 84
	Метро: Линия В (Cavour)
C$
	{img:45_moisei.jpg|#Казват, че Микеланджело хвърлил един от инструментите си по скулптурата и така направил дълбоката цепнатина на коляното на Мойсей.}
	Опитайте се да организирате програмата си така, че посещението в базиликата „Св. Петър с оковите“, известна още като „Базилика Еудоксиана“, да бъде сутринта, за да изпреварите тълпите туристи, които идват тук да видят „Мойсей“ на Микеланджело. Скулптурата е разположена в десния трансепт (напречен кораб, пресичащ надлъжния под прав ъгъл) на църквата и е част от недовършената гробница на папа Юлий II (1503–1513 г.), построил Сикстинската капела.
	Първоначалният проект на Микеланджело е бил за самостоятелна постройка с около 40 скулптури, която да бъде изградена в „Св. Петър“, но той така и не се е осъществил. Въпреки това статуята на Мойсей има изключително силно въздействие. Старецът е изобразен с десетте Божи заповеди под мишница, след като се е завърнал от Синайската планина. Той се мръщи очевидно ядосан от идолопоклонството на събратята си, играещи със златния телец. Поразителните скулптури на двете съпруги на Яков — Лия и Рахил, символи на дейния и на съзерцателния живот вероятно са били завършени от Рафаеле да Монтелупо, един от учениците на Микеланджело. Християните могат да видят тук и една скъпоценна реликва — оковите на св. Петър от престоя му в затвора — в Йерусалим и в Рим. Казват, че когато ги сложили едни до други, те се съединили по чудотворен начин. Църквата е построена от императрица Евдоксия именно като място за веригите, днес изложени под олтара. Освен това, ако не обръщате внимание на бароковия таван, ще усетите как е въздействала базиликата върху римляните. Нейната изчистена простота е възприета от много по-късни християнски църкви. Въпреки големия брой поправки, ако погледнете тухлената зидария над прозорците отвътре, ще успеете да различите контурите на петте арки над оригиналните входове от V в. Отляво на главния вход има възхитителен стенопис от XV в., изобразяващ процесията за Божието застъпничество срещу чумата през 1476 г.


>>	Златният дом
C>
	__Туристическа информация__
	Карта 2
	ул. „Домус Ауреа“ (в парка)
	тел. 06 3996 7700
	Автобуси: СЗ, 60, 75, 85, 87, 175
	Трамвай: 3
	Метро: Линия В (Colosseo)
C$
	{img:46_osmougalna_staja.jpg|#Осмоъгълната стая (стая 128) е в средата на източния комплекс на къщата. Светлината влиза през кръгъл отвор в средата на куполния таван. В апсидата на задната стена има водопад. Всички стаи са били облицовани с мрамор.}
	Недостъпно от 1983 г. насам, това бижу на императорското безумие, както биха го нарекли мнозина, вече е отворено за посещения, макар че разкопките и реставрацията все още продължават. Златният дом е разположен в долната част на хълма Опий (Colie Oppio) и е наречен така заради широката употреба на позлата в украсата.
	Нерон построява Златния дом (Domus Aurea) като голям дворец за забавления. Той представлява комплекс от приемни и банкетни зали, вътрешни дворове, колонади, градини и басейни.
	Разположена е зад изкуствено езеро, създадено отново по нареждане на Нерон в долината като свръзка с по-старите императорски резиденции на Палатин. През 69 г. сл.Хр., когато на престола се възкачва Веспасиан (първият император от флавиевата династия), част от обширното имение е разрушена и на мястото на езерото е построен Колизеят.
	Половин век по-късно император Траян довършва започнатото, като методично премахва всички благородни материали, включително и мрамора от стените. Свалени са и скулптурите. Сред тях вероятно са били „Умиращият гал“ и „Лаокоон“. Траян построява масивни подпорни стени и запълва пространствата с чакъл, за да издигне отгоре своята императорска баня.
	Звучи парадоксално, но опитите му да изтрие всички следи от Нерон се обръщат срещу него — той, без да иска създава условията Златният дом да се запази през вековете. За съществуването му се знае отдавна. За него пишат римските писатели Тацит, Плиний и Светоний. Но преоткриването му става едва през Ренесанса, когато се срутва част от сградата на банята отгоре.
	Микеланджело и Пинтурикио са сред тези, които слизат в приличащото на поредица пещери съоръжение, за да изучат необичайната украса по високите тавани и даже оставят своите подписи. Украсата е подобна на използваната по стените и таваните на много от сградите в Помпей.
	Ренесансовите художници копират фантастичните мотиви (дракони, плетеници от цветя и листа) — дело вероятно на известния римски художник Фабул, и създават „нова“ форма в изкуството. Тези „гротески“ се използват в украсата на много нови постройки, включително и на Ватиканските лоджии и вила „фарнезина“ (Villa Farnesina). Художници посещават развалините през XVIII в. и прерисуват гравюрите, толкова важни днес за разбирането на имперското изкуство от V в. (Тогава погрешно се е смятало, че останките са от Термите на Тит.)
	Доста по-късно учените свързват подземното съоръжение с известното имение на Нерон. Досега италианските археолози са разкрили почти 150 подземни помещения, но за посещения са отворени само 30. През лятото си носете пуловер, защото вътре температурата е доста ниска.
	Днес, разбира се, Златният дом е само сянка на някогашното изобилие от мрамор, гипсови украси и позлата. Траян прави и друга голяма промяна — затваря всички тераси по широката южна страна на двореца. Но, както ще видите по време на 45-минутната обиколка, сградата все още е изумителна. (За обиколката можете да избирате между разходка с италиански археолог и разходка „с аудио гид“ на английски.)
	В двореца се влиза през една от масивните галерии на Траян, а обиколката започва от _зала 35_ и върви на изток. Акцентите включват _зали 44 и 45_, където ще видите нимфеума — място, украсено така, че да напомня пещера, с останки от фонтан и мозайка, изобразяваща Полифем (циклопа) и Одисей.
	{img:47_terpsihora.jpg|#Залата на Терпсихора (Зала 42) е посветена на музата на танца.}
	__Важно__: _Поради наводняване от силните дъждове в края на 2005 и началото на 2006 г. Златният дом бе затворен. Възстановителните работи приключиха, но за да сте сигурни, че може да го посетите, обадете се предварително._
	В _зали 70 и 79_ има многоцветна стенна украса; в тях се намират някои от ренесансовите подписи. По времето на Нерон посетителите на _зала 80_ (залата с позлатения свод) можели да виждат петостенния вътрешен двор с изглед към долината извън имението и изкуственото езеро, пресушено по-късно, за да бъде построен Колизеят.
	Не забравяйте, че макар днес тези зали да са под земята, по времето на Нерон са били пълни със слънце и са имали великолепна гледка. _Зала 128_ вероятно е била прочутата въртяща се трапезария, спомената от Светоний.


>>	Монаси, мозайки, мъченици
	{img:48_karta_3.jpg|#Карта 3.}

	Хълмът Целий (Monte Celio) се намира съвсем близо до глъчката и тупурдията на Колизея, но винаги е бил един от най-тихите и малко населени райони на Вечния град. Затова още от първите векове на християнски Рим той е смятан за идеално място за монашески живот и духовно съзерцание.
	Тръгнете от Колизея по левия тротоар на ул. „Сан Грегорио“. Над улицата ще видите тухлена арка — част от акведукта, построен от Нерон за водоснабдяване на императорските резиденции на Палатин. Непосредствено след арката отляво има стълби, които водят към внушителната фасада на „_Св. Григории Велики_“ (San Gregorio Magno) (1). (Внимавайте, когато пресичате трамвайната линия!) Църквата е построена от папа Григорий I Велики (590–604), по-късно св. Григорий, върху основите на семейната му къща. Бароковата й фасада е добавена през XVII в. От друга страна, преддверието е типично за ранните църкви в града, особено изградените в рядко населените райони като хълма Целий. Обърнете внимание на стенописа в крайния десен люнет (част от стената, ограничена с арка — горе полукръгла, долу хоризонтална). На него е изобразен св. Григорий. Според сюжета през 590 г. той води процесия към „Св. Петър“, за да отправи молитви за спасяване от чумата, и вижда Архангел Михаил над мавзолея на Адриан. Ангелът прибира меча си в ножницата — ясен знак, че Черната смърт е свършила. Това е причината статуята на Архангела да бъде поставена върху крепостта „Св. Ангел“. Ако искате да влезе в църквата, позвънете — на стената на дясната колонада на преддверието има звънец (тел. 06 700 8227, затворена 13:00 — 15:00 ч.). Между другото, точно оттук папа Григорий, който е бил монах, е изпратил св. Августин Кентърбърийски и 40 бенедиктински монаси на Британските острови да покръстват езичниците англи и сакси и да свържат отново онзи отдалечен край с класическия свят, защото в началото на V в., когато от островите се изтеглят и последните римски гарнизони, всички връзки с Рим са прекъснати.
	Отляво на църквата има три малки параклиса (тел. 06 7049 4966, отв. — втор., четв., съб., нед., 9:30 — 12:30 ч.). Крайният вляво е _параклисът „Св. Варвара“_ (Santa Barbara). Стенописите в него показват сцени от живота на св. Григорий, включително и как папата изпраща св. Августин на мисия. Тук се намира и масата, на която Григорий обикновено слагал храна за 12 просяци. Легендата разказва, че веднъж те били тринадесет и се оказало, че единият е ангел. Другите два параклиса са посветени на св. Андрей и на св. Силвия (майката на Григорий). Те са изписани от Доменикино и Гуидо Рени. Близкият магазин продава мед и други естествени продукти, произведени от монасите.
	От „Св. Григорий“ тръгнете наляво по стръмната улица „Кливо ди Скауро“ (Clivo di Scauro), от горната част, на която се разкрива чудесна гледка към апсидата на ЦЪРКВАТА „Св. св. Йоан И Павел“ (Santi Giovanni е Paolo) (2). Минете под високите й средновековни контрафорси, необичайни за Вечния град, и ще стигнете до площад „Св. св. Йоан и Павел“ (Piazza di Santi Giovanni е Paolo). Може да посетите и подземните руини, към които се влиза под контрафорсите, или малкия музей, отворен в някогашния жилищен комплекс, известен сега като „_Римските къщи на Целий_“ (Case Romane del Celio). Църквата е посветена на Йоан и Павел, двама римски войници, приели мъченическа смърт, защото отказали да се поклонят на езическите идоли. Точно отпред ще видите задния вход на „_Вила Челимонтана_“ (Villa Celimontana) (3), сега известна като обществения парк „Вила Матеи“ (Villa Mattei).
	{img:49_chelimontana.jpg|#Както много римски паркове в миналото, и „Вила Челимонтана“ е била имение на благородник.}
	След приятна разходка сред фонтани и папрати напускате парка през главния му вход и се озовавате на ул. „Навичела“ (Via della Navicella). Тя е наречена на малкия древноримски каменен оброчен кораб, разположен сега върху фонтан в средата на улицата отляво на изхода, фонтанът се намира пред „Богородица Доминика“ (Santa Maria in Domnica) (4). Мозайката от IX в. — „Богородица на трон с Младенеца“, в апсидата на църквата е ненадмината. Отсреща през улицата (под останките от други части на Нероновия акведукт) започва ул „Санто Стефано Ротондо“ (6). Продължете по нея към колонадата в романски стил и завийте наляво по ул. „Санти Куатро“ (Via dei Santi Quattro). Тя води до средновековната крепост, обграждаща _Църквата „Св. Четирима Венценосци“_ (Santi Quattro Coronati) (6) и манастира към нея.


>>	„Св. Климент“
C>
	__Туристическа информация__
	Карта 2
	ул. „Сан Джовани ин Латерано“
	(срещу аптеката на №108).
	тел. 06 7045 1018
	В Подземна част: $
	Аудио екскурзовод: $
	Затворена: 12:30 — 15:00 ч.
	Автобуси: СЗ, 60, 75, 81, 85, 87, 673
	Трамвай: 3
	Метро: Линия В (Colosseo)
C$
	{img:50_durvoto_jivota.jpg|#Съдържанието на тази мозайка от XII В. В апсидата на църквата е необичайно. Тя показва Дървото на живота, чиито виещи се клони израстват от растението акант в основата на Разпятието.}


#	Светците и техните символи
	В римокатолическата иконография много светци, особено приелите мъченическа смърт, се представят именно със средствата, причинили тяхната смърт. Така вместо св. Вартоломей се изобразява нож, защото е бил одран жив; символът на св. Цецилия е музикален инструмент, защото е пяла, докато нейните мъчители се опитвали да я убият с гореща пара; св. Йероним се изобразява като изпит старец с лъв, защото сам се оттеглил в пустинята, за да устои на изкушенията и да превежда Светото писание. В църквата „Св. Климент“ можете да намерите символите на трима светци. Първият, разбира се, е Климент. Неговият символ е котвата, изобразена върху балдахина над главния олтар както в горната, така и в долната църква. Стенописите в параклиса „Св. Катерина“ показват колелото за мъчения, на което светицата е загинала. А върху арката от външната страна на апсидата е изобразен св. Лаврентий, стъпил върху скара в пламъци. Това е неговият символ, защото го пекли на бавен огън, докато не умрял.
	Тази църква е построена през IV в. в памет на мъченика Климент, четвъртия папа, и е една от най-очарователните в града. По времето на Траян (98–117 г. сл.Хр.) Климент бил изпратен на заточение в Крим, но продължил да приобщава хората към християнската вяра. Накрая го вързали за котва и го хвърлили в морето. Затова котвата е негов символ. През 1084 г. църквата била разрушена от нахлулите нормански войски, но в началото на XII в. папа Паскал II я възстановил върху останките от старата сграда.
	„Св. Климент“ е украсявана в стил барок. Но късните добавки не скриват по-старите съкровища — реконструираната мраморна преграда, отделяща мястото за монашеския хор (schola cantorum), мозайката на пода в стил, предхождащ „козматеско“-то, колонадата на преддверието (част от главния вход откъм пл. „Св. Климент“) и прекрасната _мозайка_ от XII в. в апсидата. На нея са изобразени Дева Мария и св. Йоан, а между тях, в средата на мозайката, е разположен триумфален кръст, в който има 12 гълъба, символизиращи Дванайсетте апостоли. От основата на кръста тръгва пищно Дърво на живота. Сред обсипаните с листа спираловидни клони са изобразени начетените църковни учители, християнски символи, екзотични птици и цветя. В долната част на мозайката тече реката на живота. Ако си носите бинокъл, не пропускайте малките фигурки, изобразени да извършват ежедневни селскостопански дейности. Това е едно връщане към класическия стил, почти изчезнал към края на V в. По-надолу е Агнецът (Agnus Dei) в обичайния си формат — агне в средата и по шест овце от двете му страни. Външната арка около апсидата е също толкова интересно украсена. Исус Христос е най-горе в средата, а от двете му страни са символите на четиримата евангелисти. Непосредствено под него отляво са изобразени св. Павел и св. Лаврентий, а св. Петър и св. Климент са отдясно.
	Друг задължителен обект в основната част на църквата е _Параклисът на св. Екатерина Александрийска_, разположен непосредствено вдясно от началото на ул. „Сан Джовани ин Латерано“. В него се намират редица прочути стенописи, рисувани около 1430 г. от Мазолино да Паникале с помощта вероятно на неговия помощник, Мазачо. По-далечната стена е заета изцяло от сцената с Разпятието, сводестият таван — с четиримата евангелисти и техните символи и с църковните учители. Най-интересните стенописи обаче са на страничните стени. Отдясно са изобразени сцени от живота на св. Амброзии. Отдясно са сцените от живота на св. Катерина, включително и онази по средата на долния регистър, показваща неуспешния опит да убият светицата, като я поставят върху колело с шипове. Обърнете внимание на изображението от XV в. на св. Христофор върху лявата външна стена на параклиса (то е защитено със стъкло). В долната му дясна част са надраскани старинни графити. Има и още. „Св. Климент“ е умален пример за напластяването на архитектурни слоеве — една от основните характеристики на Рим. Той е пътешествие назад във времето. Влизате от нивото на улицата — църква от XII в., слизате в разкритата църква от IV в., а после от сакристията слизате още по-надолу и срещу малка такса влизате сред руините на няколко сгради от I в. Екскурзоводите обикновено са на разположение, ако искате посещението ви да бъде съпроводено с беседа.
	{img:51_sv_kliment_shema.jpg|#Св. Климент схема.}
	{img:52_tzarkva_dv_vek.jpg|#Църква XII век.}
	Как са се напластили слоевете? Отговорът е ясен. Когато папа Паскал II (1099–1118) решил да издигне сегашната църква, за да направят темелите за новото строителство, строителите събрали и уплътнили останките на сградата от IV в. Новата църква е построена направо върху почти забравената тогава стара. Старата църква била открита случайно през 1857 г. Започнали разкопки, които разкрили още по-старото светилище на персийското божество Митра.
	От сакристията слизате по стълби и така се озовавате в някогашния входен портик. Пред вас има три врати, водещи към обичайните три кораба. Обърнете внимание на фреските от двете страни на средната врата. (Те, както и останалите стенописи на това ниво, са рисувани между IX и XI в.) На дясната е изобразено едно от чудесата на св. Климент — твърди се, че всяка година водите на Черно море се разтварят, за да могат вярващите да се помолят на мястото, където се е удавил. Една година разсеяна майка забравила сина си и водите го погълнали. Когато на следващата година се върнала, го намерила жив и здрав. Обърнете внимание на рибата, нарисувана на ръба — тя показва настъпващото море. Минете през вратата и вървете, докато не стигнете до вратата, която отвежда навън от десния кораб. За да добиете представа за размерите на тази църква, погледнете през вратата към колоната, поставена при подпорната стена. Сега погледнете наляво към стената с другите колони. Разстоянието между колоните показва ширината на централния кораб на църквата от IV в., изградена по типичен базиликален план. Както се вижда, старата църква е била по-голяма от сегашната. В нея има и интересни фрески. На лявата стена на кораба, точно над олтара, е изобразено житието на римския префект Сизиний. Обърнете внимание на долната част. Надписът върху нея се смята за един от най-ранните записи на простонароден латински, от който произхожда италианският.
	До третото, най-ниско ниво на паметника, се достига по други стълби в далечния край на левия кораб. Тук слизате с още 200 години назад във времето. Долу ще чуете ромона на подземен извор. Тръгнете по пътеката и вървете, докато не видите древния _митреум_ — храм на източния бог Митра, построен към края на II в. или в началото на III в. Украсата на тавана му имитира пещера, защото се смята, че Митра е бил роден в пещера. Тук е и неговият олтар.
	{img:53_oltar_kliment.jpg|#Олтар на Митра в „Св. Климент“.}
	По тавана на сводестото помещение отсреща има следи от гипсова мазилка. То вероятно е било преддверието на храма.
	Митреумът се е намирал срещу християнски молитвен дом от I в., вероятно къщата на Климент. Колкото и да не ви се вярва, по криволичещия път към изхода ще минете през поредица помещения от I в.


>>	Други места в района, които да посетите

#	„Св. Четирима венценосци“
C>
	__Туристическа информация__
	Карта 2
	ул. „Санти Куатро“ 20
	тел. 06 7047 5427
	Автобуси: СЗ, 60, 75, 81,85, 87, 175, 673.
	Трамвай: 3.
	Метро: Линия В (Colosseo)
C$
	Църквата „Св. Четирима венценосци“ (Santi Quattro Coronati) е издигната в чест на деветима светци, приели мъченическа смърт — четирима войници и петима скулптори. Едните отказали да се молят на гръцкия бог Ескулап, а другите — да изваят негови скулптури. Стенописът от XVII в. в апсидата изобразява тяхната смърт. (Войниците са изобразени отгоре, а скулпторите — отдолу.) По време на норманското нашествие през 1084 г. църквата е частично разрушена, но е възстановена и преустроена от папа Паскал II (1099–1118). Единият от двата вътрешни двора преди е бил част от вътрешното пространство. Натиснете звънеца до вратата на левия кораб и някоя от монахините ще ви пусне в малкия красив манастир от XIII в. — един от първите в Рим. Очаква се да оставите скромно дарение. За да видите стенописите в _параклиса „Св. Силвестър“_, продължете към преддверието, на което пише „Сестри августинки“ (Suore Agostiniane), позвънете и вземете ключа от монахинята, която ще ви отвори. В тези стенописи се разказва за „Константиновия дар“ — документа, с който Константин I Велики предоставя на папите ред права и привилегии в Западната Римска империя. (Затв. — пон. — съб. 12:00 — 15:30 ч. и неделя 10:45 — 15:30; $).


#	Ротонда „Св. Стефан“
C>
	__Туристическа информация__
	Карта 2
	ул. „Санто Стефано Ротондо“7
	тел. 06 7049 3717
	Автобуси: 81,673.
C$
	Тя е една от малкото кръгли църкви в Рим и е изключително живописна. Построена е вероятно през V в. и е посветена на св. Стефан — първия християнски мъченик. Трите арки вътре са издигнати през XII в. като подпора. Ако искате да запазите чувството за душевен мир и спокойствие, което внушава обстановката, не се взирайте твърде внимателно в 34-те фрески по стените. Те са изписани от Помаранчо и Антонио Темпеста по поръчка на папа Григорий XIII и показват различните изтезания, прилагани върху раннохристиянските мъченици, в хронологичен ред.


#	Римските къщи на Целий
C>
	__Туристическа информация__
	Карта 2
	хълм Скауро (Clivo di Scauro)
	тел. 06 7045 4544
	Затв. — втор, сряда 13:00 — 15:00 ч.
	Автобуси: 60, 75, 87.
	Метро: Линия В (Colosseo).
C$
	През III в. римски жилищен блок и вила били съединени в едно луксозно жилище. По-късно със специален надпис сградата била посветена на християнските светци — войниците Йоан и Павел. Тук могат да се видят повече от 20 стаи, разположени на различни нива. В някои от тях има и стенописи. В модерния археологически раздел са изложени предмети от разкопките, както и колекция мюсюлманска керамика, www.caseromane.it.


#	Подземният Рим
	В повечето случаи не можете да го видите. Ще ви трябва специално разрешение, за да стигнете до него, но не забравяйте, че той съществува. Всъщност двете по-стари постройки, вградени в подземията на „Св. Климент“, са съвсем малка част от древния град, скрит под повърхността. Подземните градежи са навсякъде, често скрити като основа за по-късни здания или умишлено засипани, за да се вдигне нивото на повърхността с няколко метра (това най-добре се вижда в Римския форум). Векове наред Златният дом остава скрит под развалините на Траяновите терми.
	Под Колизея има мрежа от тунели. Под много римски паметници, включително и скулптурата на Каракала и Голямата арена, има храмове на източния бог Митра, някои със следи от животински жертвоприношения. Очарователната църква „Св. Лоренцо на Лучина“ (San Lorenzo in Lucina) близо go улица „Корсо“ крие под мраморния си под останки от огромния слънчев часовник, изграден от Август на „Марсово поле“. Части от Театъра на Помпей могат да се видят в избата на един от ресторантите в центъра, а под Двореца на папската канцелария (Palazzo della Cancelleria) водата все още тече по античния канал, пресичал някога тази част на града.


>	От Латерано до Диоклециановите терми

>>	Увод и карта

	_Тук заедно с античните съкровища в един от най-големите музейни комплекси са открити и раннохристиянски църкви, византийски мозайки и предмети, донесени от Божи гроб._
	{img:54_angel.jpg|#Ангел в „Голямата Богородица“}
	{img:55_karta_4.jpg|#Карта 4}


>>	От Латерано до Диоклециановите терми

	„Св. Йоан Латерански“ е най-важната Римокатолическа църква в света след „Св. Петър“. Заедно с Баптистерия и „Св. Кръст“ (Santa Croce) тя е една от малкото християнски сгради, построени при император Константин в зоната, оградена от крепостните стени на Рим. Освен това „Св. Йоан Латерански“ е седалище на епископа на Рим, т.е. папата. На фасадата на църквата и върху някои от колоните в нея има надпис: „Майка и глава на всички църкви в града и по света“ (Omnium urbis et orbis ecclesiarum mater et caput).
	Базиликата е включена в комплекса, образувал се от едни от най-важните християнски паметници — „Светата стълба“ (Scala Santa), „Светая Светих“ (Sancta Sanctorum), Баптистерия и Латеранския дворец (Palazzo de Laterano). Районът е наречен по името на римското семейство Латерани, чийто родоначалник Платвий участва в заговор срещу Нерон и така изгубва и имението, и живота си. Императорът конфискува земята, а по-късно Константин избира мястото за строежа на „Св. Йоан“, защото тук строежът не би бил толкова обиден за езическото мнозинство. Векове наред старият Латерански дворец е официална резиденция на папите. Те се преместват в „Св. Петър“ едва след завръщането си от Авиньонски плен през 1377 г. Модерната политика отеква в района и в следвоенния период — тук на 1 май се провежда традиционно ежегодна манифестация, организирана от италианските профсъюзи, както и демонстрации на левите политически партии.
	В местността, разположена между Латерано и хълмовете Есквинал и Виминал, има и други християнски църкви, най-забележителните, от които са „Св. Пуденциана“ (Santa Pudenziana) и „Св. Пракседа“ (Santa Prassede), известни със своите мозайки. Тук е и внушителната базилика „Голямата Богородица“ (Santa Maria Maggiore). Тя е една от седемте църкви в Рим, посещавани от поклонниците.
	Посветена е на Дева Мария и е изпълнена с мозайки в прослава на нейния живот. В базиликата са погребани няколко папи. Учудващо скромно тук е погребан и бароковият скулптор и архитект Джан Лоренцо Бернини. Най-известният от трите Берниниеви „екстаза“ — „Екстазът на св. Тереза“, се намира в близката църква „Богородица на победата“ (Santa Maria della Vittoria).
	Разположеният в Диоклециановите терми (Terme di Diocleziano) Национален музей на Рим (Museo Nazionale Romano) през последните години е обновен и сегментиран. Един от новите му клонове е в Големия дворец при термите (Palazzo Massimo alle Terme), на един хвърлей място от оживената метростанция „Термини“. За разлика от двореца „Алтемпс“ (Palazzo Altemps) близо до площад „Навона“ (Piazza Navona), сградата на Големия дворец не представлява кой знае какъв интерес. Но разположеният в нея музей е може би най-добре организираният във Вечния град, с уникална изложба на древноримски стенописи и мозайки. Също толкова величествена е и колекцията от гръцки и римски скулптури, прекрасно организирана от тематична, иконографска и историческа гледна точка.
	Точно пред Диоклециановите терми е площад „Република“ (Piazza della Repubblica) — друг район, показващ архитектурното напластяване в Рим. Застрояването около площада е станало малко след Първата световна война. На мястото на откритата спортна площадка, palestra, в комплекса на Диоклециан днес се намира натовареното кръгово движение на площад „Езедра“ (Piazza Esedra).
	В отвора на полукръга започва улица „Национале“ (Via Nazionale) — оживена артерия с много магазини. Тя минава покрай големия изложбен център, Панаирната палата (Palazzo delle Esposizioni) и Траяновите пазари и стига до площад „Венеция“ (Piazza Venezia). В средата на площада има модерен фонтан — „Фонтанът на наядите“. В началото на миналия век, когато е открит, щедро надарените женски фигури в него карали всички да ги заглеждат.


>>	„Св. Йоан Латерански“
C>
	__Туристическа информация__
	Карта 4
	пл. „Порта Сан Джовани“ 4
	тел.06 7720 7991
	Отв. — всеки ден
	Базиликата: безплатно
	Манастирът: $ Аудио екскурзовод: $
	Автобуси: 16, 81, 85, 87, 218, 360, 665, 71
	Трамвай: 3
	Метро: Линия А (San Giovanni)
C$
	Църквата „Св. Йоан Латерански“ е построена през IV в. от император Константин и както повечето римски църкви, е престроявана няколко пъти. Всъщност папската църква — Катедралата на Рим, придобива днешния си вид едва през XVII в. след основен ремонт на фасадата и на вътрешността. Последната важна архитектурна промяна е относително скоро — през 1880 г. е разширен презвитерият.
	_Фасадата_ е проектирана от Алесандро Галилей през 1735 г. и е изпълнена от травертин. Разделена е на първи етаж с колонада и покрита тераса над него, увенчана е с 15 огромни статуи, всяка с височина 7 м (те се виждат от километри). Трите централни скулптури са на Исус Христос, св. Йоан Кръстител и св. Йоан Евангелист. От двете им страни (по 6 от всяка страна) са 12-те църковни учители, на които папата дава тази титла заради дълбочината на богословското им мислене. Към сводестите преддверия на корабите има пет врати. Централната е бронзова и води към централния кораб. Тя е взета от Курията (Сената) на Римския форум и е поставена тук през 1660 г. Крайната врата вдясно е „Светите двери“. Както и „Светите двери“ в „Св. Петър“, тя се отваря само през Светите години (наричани още Юбилеи), които се падат горе-долу веднъж на всеки 25 години.
	Вътре църквата е доста студена и негостоприемна (това се отнася в по-малка степен за напречния кораб). Не е запазено нищо от нейното древно минало. Затова пък е много величествена — нищо чудно, нали папите са били ръкополагани тук до 1870 г., когато папският Рим — дотогава независима държава — е завоюван от армията на Савойската монархия. Но монументалното величие на базиликата отразява преди всичко съзидателния гений на Франческо Боромини, нает от папа Инокентий X през 1646 г. да обнови сградата изцяло за Светата 1650 година.
	Боромини създава 12 нищи отстрани на централния кораб. По-късно в тях са поставени огромни _статуи на Апостолите_. Не се притеснявайте, ако не познавате добре кой, кой е — към статуите има обяснителни бележки. Ако пък сте запознати, ще различите апостолите по характерните за тях предмети — например торбичката с пари за св. Матей (той е бил бирник), ножа за св. Вартоломей (символ на неговото мъченичество). От художествена гледна точка най-интересни са четирите скулптури, направени от Камило Рускони — „Св. Матей“, „Св. Яков Стари“, „Св. Андрей“ и „Св. Йоан“. Но приносът на Боромини не свършва дотук. За да запази нещо (но не твърде много) от предишния стил на църквата, той подбрал части от средновековни паметници или произведения на изкуството, намиращи се в нея, поставил ги в претрупани барокови рамки и създал _надгробия_ срещу пиластрите във външните кораби. Подът в стил „козматеско“ (геометрични декорации от цветни мраморни парчета) в централния кораб е направен по времето на папа Мартин V (1417–1431). Неговият гроб се намира в пода на мястото за преклонение и е покрит с бронзова надгробна плоча.
	{img:56_baldahin_sv_joan.jpg|#Готическият балдахин в края на кораба в църквата „Св. Йоан“.}
	Корабът на църквата е обновен в края на XVI в. от Джакомо делла Порта. Стенописите „Кръщението на Константин“ и „Основаването на базиликата“ са рисувани под ръководството на Кавалиер д’Арпино. Той отговарял и за „Възнесението“ над олтара в края на левия неф. Красиво изписаният готически балдахин над главния олтар датира от 1367 г. В него има право да служи само папата. Над фреските зад предпазната решетка има две сребърни мощехранителници, в които се пазят главите на св. Петър и св. Павел — основателите на Римската църква. Мозайката в апсидата е впечатляваща. Размерът на многобройните фигури зависи от важността на съответните персонажи. Въпреки поправките в нея вероятно са запазени части от мозайката в оригиналната базилика от IV в. Малката фигурка, коленичила в краката на Богородица, е папа Николай IV (1288–1292), който поръчал реставрацията на мозайката. Още по-малките коленичили фигурки, изобразени в редицата на апостолите, са Якопо Торити и Якопо да Камерино — майсторите работили по нея.
	Вратата вляво води към манастира и прилежащия малък _музей_. Вътрешният двор е украсен между 1215 и 1223 г. от Пиетро Васалето и неговия син — и двамата от групата майстори, работещи в стила „козматеско“.
	По преддверието от страната на градината минават очарователен фриз и многобройни малки колонки. Стените са украсени с фрагменти от старата базилика, включително и един от вероятно най-старите оцелели папски тронове.
	Ако излезете от църквата през страничната врата (тя е в десния напречен неф), ще се озовете на площад „Св. Йоан Латерански“ (Piazza San Giovanni in Laterano), точно срещу най-високия и най-стария обелиск в Рим. Отляво ще бъде Баптистерият, а отдясно — Латеранският дворец. Обърнете внимание на двойната тухлена арка от другата страна на площада. Това е част от акведукта на Клавдий, удължен от Нерон, за да снабдява с вода Златния дом. Ако пресечете улицата, ще имате чудесен изглед към целия Латерански комплекс. На страничната фасада на базиликата има портик, а над нея — лоджия, проектирани от Доменико Фонтана през 1586 г. Над тях се виждат двете еднакви камбанарии с триъгълни покриви, останали от по-старата църква (XIII в.).
	{img:57_baptisterii.jpg|#Император Константин е кръстен през 337 г. на смъртния си одър. Той построява този баптистерий по-рано и той бързо се превръща в образец за бъдещите църкви.}
	_Баптистерият_ също датира от времето на Константин. Построен е в очертанията на по-ранна сграда и е бил част от резиденцията на императора. В началото на християнството само папата можел да покръства. Ритуалът обикновено се извършвал на Великден в Баптистерия. С разпространението на новата религия обаче това станало непрактично и правото да покръстват било прехвърлено на енорийските свещеници.
	Въпреки многобройните поправки Баптистерият е запазил осмоъгълната си форма. Кръглото централно пространство е заобиколено от осем колони, върху които лежи архитрав, поддържащ осем бели мраморни колони. В центъра е поставен зелен базалтов купел за кръщение. По външните стени има стенописи от XVII в., изобразяващи сцени от живота на Константин, а в медальоните са вписани римските църкви, свързани с него.
C>
	__Туристическа информация__
	тел.06 6988 6452
	Затв. през зимата, 12:30 — 16:00 ч.
C$
	_В параклиса"Св. Венанций"_ отляво има великолепни византийски мозайки от VII в. (частично закрити от олтара). Но може би най-интересните мозайки са в параклиса срещу вратата (до XII в. това е бил нар-тексът (входът) към Баптистерия). Техните класически мотиви — аканти или лозови листа на син фон, потвърждават, че през V в. познатата ни днес християнска иконография още не се е била появила.
	_Латеранският дворец_ е построен от архитект Фонтана, за да замени първоначалната резиденция на папата, която през следващите хиляда години е докарана до наистина жалко състояние. Фонтанът спасява „Светая Светих“ — личния параклис на първите папи, като го вгражда в нова, макар и не толкова вдъхновяваща постройка от другата страна на улицата. През Средновековието параклисът се е смятал за най-свещеното място на Земята заради множеството реликви, съхранявани в него. През XIII в. той е обновен и също е едно малко чудо в стил „козматеско“. Над олтара се намира УБРУС — изображение на Спасителя, смятано за неръкотворно.
	{img:58_sveta_stalba.jpg|#"Светата стълба" е най-впечатляващата от многото реликви, които майката на император Константин — св. Елена, донася в Рим от Светитите земи.}
	На същото място е преместена и _„Светата стълба“_ — церемониална стълба от 28 мраморни стъпала, покрита с дървен покрив. Смята се, че тя е била в двореца на Пилат Понтийски в Йерусалим и по нея се е изкачвал Христос. Сега тя води към „Светая Светих“. Даже днес силно вярващите хора се изкачват по нея на колене. За невярващите и по-малко енергичните има странични стълбища.
C>
	__Туристическа информация__
	тел. 06 772 6641
	Затв. през зимата, 12:00 — 15:00 ч.,
	през лятото 12:00 — 15:30 ч.
C$


#	Обелиските
	{img:59_obelisk.jpg|#Папа Сикст V поставя този обелиск на пл. „Пополо“ през 80-те години на XVI в. Обелискът датира от XIII в. пр.Хр. и е вторият по възраст в Рим.}
	Йероглифи? Обелиски? Не, не сте в Египет. Но някои дребно римски императори или техни войски са били там. Един от най-често срещаните трофеи за римски пълководец завоевател били египетските обелиски — символи на божествения произход и безсмъртието на египетските фараони. Донасяли ги в Рим като най-скъпоценна плячка и ги използвали за украса на храмове, арени и мавзолеи. След падането на Рим много обелиски останали погребани под отломки. По време на Ренесанса те били изкопани и поставени отново, колкото и парадоксално да звучи, за прослава на християнските владетели на града — папите.
	В днешен Рим все още могат да се видят 13 каменни гиганти. Те красят някои от най-хубавите площади на града и наравно с триумфалните арки и колоните са част от културното му наследство. Папа Сикст V (1585–1590), известен с градоустройствените си планове, очевидно е помислил и за обелиските — използвал е четири от тях за нуждите на християнството. Ватиканският обелиск на площад „Св. Петър“ вероятно е донесен в Рим или от Калигула, или от Нерон.
	От 40 г. сл.Хр. той красял близкия стадион. Учудващо, но през 1585 г. все още бил там. Тогава Сикст заповядал на архитекта Доменико Фортуна да го премести на днешното му място. Работили 900 души и 140 коня и били използвани няколко десетки огромни макари. Кампанията на папата да християнизира езическите паметници на Рим продължила с издигането на почти 15-метровия обелиск на хълма Есквилин (зад „Богородица Велика“ (Santa Maria Maggiore) съвсем случайно точно пред личната вила на Сикст). Някога обелискът красял входа към Мавзолея на Август, но сега според надписа „служи на Вседържителя Христос“.
	Латеранският обелиск е взет от Голямата арена заедно с обелиска, издигнат на пл „Пополо“ (Piazza del Popolo), а обелискът на Фламиний сега е посветен на Дева Мария.
	Обелиските така добре се вписват сред римските сгради, че можете да ги пропуснете. Бернини е включил обелиска „Агоналния обелиск“ във величествения бароков „Фонтан на четирите реки“ на пл. „Навона“. Обелискът на Минерва е джудже в сравнение с останалите (висок е само 5 м.) и е поставен на гърба на фантастичния мраморен слон пред „Богородица над Минерва“ (Santa Maria sopra Minerva). Ренесансовият благородник Чириако Матеи поставя своя обелиск в парка „Вила Челимонтана“. Макловиевият обелиск се издига над фонтана на Джакомо дела Порта на пл. „Ротонда“(Piazza della Rotonda).
	Сикст V не е бил единственият папа, обърнал внимание на обелиските. Два века след него Пий VI (1775–1799 г.) също ги е размествал — поставил Квириналския обелиск от червен гранит пред двореца „Квиринал“ (Palazzo del Quirinale) между Кастор и Полукс; издигнал подобен паметник в горния край на „Стълбището на испанския площад“, а през 1792 г. преместил на пл. „Монтечиторио“ (Piazza Montecitorio) обелиска, който Август използвал като стрелка в огромния си слънчев часовник на Марсово поле.
	{img:60_obelisk_parlament.jpg|#Папа Пий VI поставя обелиска на Август пред италианския парламент и му добавя връх, подобен на върха, който е имал, докато е бил стрелка на огромния слънчев часовник.}
	През XIX в. били преместени други два обелиска. През 1822 г. папа Пий VII сложил на хълма Пинчо обелиска на Антоний, поставен от император Адриан в памет на поразително красивия му приятел и любовник. Обелискът в близост до гара „Термини“ е от времето на Рамзес II. Открит е при разкопки през 1883 г. и е бил „зарязан“ в малкия изоставен парк близо до гарата.


>>	„Св. Кръст в Йерусалим“
C>
	__Туристическа информация__
	Карта 4
	пл. „Санта Кроче ин Джерусалеме“
	тел.06 7014 779
	Затв. — пон.(12:30 — 14:00 ч.)
	Автобуси: 649
	Метро: Линия А (San Giovanni)
C$
	{img:61_sv_krust.jpg|#Тази църква, както и „Св. Йоан Латерански“, е построена в покрайнините на града върху собствена земя на императорското семейство, за да не се обиди езическото мнозинство в Рим.}
	„Св. Кръст в Йерусалим“ (Santa Croce in Gerusalemme) се намира близо до „Св. Йоан“. Върви се по ул. „Карло Феличе“ (Via Carlo Felice). Църквата е построена като дворец за Елена, майката на Константин. Бароковият външен вид не отговаря на класическия й произход. Раздвижената украса на фасадата е добавена през XVIII в. и със своите ниши и релефи издава силното влияние на Боромини.
	Над нея се издигат няколко скулптури, сред които скулптурата на св. Елена вляво (тя държи кръст) и на нейния син вдясно. Името на църквата „Св. Кръст в Йерусалим“ е избрано, защото сградата е издигната, за да съхранява важните реликви, които св. Елена донася от Светите земи. Вдясно, зад църквата, точно след арките на Стената на Аврелий, а после и вляво се виждат контурите на Амфитеатъра на Каструма (Anfiteatro Castrense), използван за дворцови представления. Трудно е да се различат първоначалните очертания на базиликата — от старите гранитни колони са останали само осем, другите са облечени в бетон. За щастие великолепният под в стил „козматеско“ е оцелял. Оцелял е и един стенопис в апсидата, приписван понякога на Антониацо Романо (ок. 1492). Той изобразява Христос и сцени, свързани с намирането на кръста. Отдолу има два параклиса. Параклисът на св. Елена е построен върху пръстта, която тя донесла от Светите земи. Стълбите в левия кораб на църквата водят към „Параклиса на реликвите“. Тук ще видите отломките, за които се твърди, че са части от истинския Кръст, откъси от надписа върху него, два бодила от Трънния венец, пирон от Кръста и пръста на св. Тома Неверни.


>>	„Св. Пракседа“
C>
	__Туристическа информация__
	Карта 4
	ул. „Санта Пракседа“
	тел. 06 488 2456
	Затв. 12:00 — 14:00 ч.
	Автобуси: СЗ, 16, 70 71,75, 105,
	360, 590, 649, 714.
	Метро: Линия В (Cavour)
C$
	Сегашната църква е построена от папа Паскал I (817–824) в началото на IX в. и няколко пъти е престроявана (за последен път през XIX в.). Известна е с византийските мозайки от IX в. в апсидата си, с типичната си базиликална форма и възстановения под в стил „козматеско“. От двете страни на Спасителя са разположени св. Петър, св. Пуденциана, св. Зенон, св. Пракседа и папа Паскал, който е изобразен да държи модел на църквата. Квадратният му нимб показва, че при изписването е бил още жив. Мозайките са византийски по характер — двете сестри (Пуденциана и Пракседа) са облечени като византийски принцеси. Втората мозайка краси параклиса на св. Зенон. Тя е истински шедьовър и е един от най-важните византийски паметници в Рим. Фигурите в нея са на златен фон, който в източната иконография символизира рая.


>>	„Св. Пуденциана“
C>
	__Туристическа информация__
	Карта 4
	ул. „Урбана“
	тел. 160 06 487 2046
	Затв. 12:00 — 15:00 ч.
	Автобуси: СЗ, 16, 70, 71, 75, 105, 360,
	590, 649, 714.
	Метро: Линия В (Cavour)
C$
	Предполага се, че св. Пуденциана е сестра на св. Пракседа (виж по-горе), но не е ясно дали наистина е съществувала. Името й може да идва от семантична грешка, тъй като баща им се казвал Пуденс. Той бил сенатор и християнин и посрещнал в семейната си къща св. Петър. Няколко века по-късно на мястото на къщата била построена църква, наречена Пуденсова (Ecclesia Pudentiana).
	Днес тя се смята за една от най-старите църкви в Рим, но честите престроявания до голяма степен са унищожили нейния чар. В апсидата обаче като едно забележително изключение е запазена оригиналната мозайка от IV в. Тя е класическа — изобразен е Христос, седнал на украсен със скъпоценни камъни трон, заобиколен от десетима апостоли.
	Изображенията на останалите двама били премахнати по време на реставрацията през XVI в. Зад апостолите стоят две жени с корони в ръце, оприличавани на св. Пракседа и св. Пуденциана.


#	Седемте поклоннически църкви
	В Рим те са места на особено християнско поклонение заради връзката им с важни светци, с техните мощи. Една от тях е „Св. Кръст“ (Santa Croce), свързана със Страстите Христови. През Средновековието и Ренесанса поклонниците, които успявали да посетят всичките седем църкви, получавали специална индулгенция (папско писмо за опрощение на греховете). Официалният маршрут включвал четирите патриаршески базилики — „Св. Петър“, „Св. Йоан Латерански“, „Голямата Богородица“, „Св. Павел извън стените“ (San Paolo fuori le Mura), „Св. Лаврентий извън стените“ (San Lorenzo fuori le Mura), „Св. Кръст“ и „Св. Севастиян“ (San Sabastiano) на Апиевия път (Via Appia).


>>	„Богородица Велика“
C>
	__Туристическа информация__
	Карта 4
	пл. „Санта Мария Маджоре“
	тел. 06 488 1094 (сакристията),
	06 483 195 (параклисът)
	Базиликата: отв. — цял ден
	Сикстинската капела: затв. — неделя 9:30 — 13:30 ч.
	Аудио екскурзовод: $
	И Автобуси: СЗ, 16, 70, 71, 75, 105, 360, 590, 649,714.
	Метро: Линии А и В (Repubblica)
C$
	{img:62_fuga_fasada.jpg|#Фасадата, издигната от Фернандо Фуга през XVII в., скрива раннохристиянския вид на най-голямата и най-старата църква в Рим, посветена на Богородица.}
	Според легендата през 352 г. Папа Либерий имал видение — Дева Мария му наредила да построи църква, посветена на нея, на място, покрито със сняг. Доста сериозно желание, особено през лятото и като се има предвид, че в Рим и без това рядко вали сняг. Легендата разказва обаче, че на 5 август над хълма Есквилин завалял сняг и Либерий построил базиликата, която по-късно станала една от четирите главни базилики на Рим.
	Всяка година през август в църквата „Богородица Велика“ (Santa Maria Maggiore) се провежда церемония — възстановка на чудото. От тавана се сипят хиляди листенца от бели цветя — символ на снега. Разбира се, църквата, която виждате, е по-късен вариант. Построена е от папа Сикст III в началото на V в. като следствие от яростния спор между християнските догматици за статуса на Дева Мария: дали е била майка само на човека Христос, или е била майка на Христос и в човешката, и в божествената му същност? На Събора в Ефес през 431 г. надделява второто схващане и култът към Богородица получава силен тласък. Затова не трябва да ви учудва, че _мозайката_ в апсидата, изработена от Якопо Торини през XIII в., показва Богородица като византийска принцеса, коронясана от Христос. Ако имате бинокъл, вземете го със себе си — в кораба има 36 мозаечни пана със сцени от Стария и Новия завет. Наскоро са почистени, но са твърде високо и трудно се виждат.
	През вековете към църквата са правени много пристройки, но основната й базиликална форма с трите широки кораба, разделени от 40 масивни йонийски колони, все още отразява съвсем точно канона от V в. Красивият таван е позлатен със злато от Новия свят, дарено от испанските крале Фернандо и Исабела. Пред централния олтар е поставено златно-сребърен реликварий от 1802 г., който, както се твърди, съхранява дъсчици от яслата на Христос. Огромната статуя е на папа Пий IX (1846–1878), разширил мястото за преклонение.
	{img:63_baldahin_relkvarii.jpg|#Балдахинът над олтара скрива реликвария, съдържащ шест яворови тресчици от яслата на бебето Исус.}
	Двата богато украсени сводести параклиса в двата края на напречния кораб са пристроени през XVI и XVII в. Левият е по поръчка на папа Павел V, погребан в семейната гробница на Боргезе под параклиса (там, освен него е погребана и Паолина Боргезе, позирала гола на скулптора Антонио Канова). Десният е по поръчка на папа Сикст V. Параклисът е украсен с разноцветен мрамор от „Септизония“ (езическа постройка в основата на хълма Палатин) и както подобният му в „Св. Петър“ е наречен „Сикстинска капела“. Тук се намира и гробът на папа Сикст V. В подземната крипта, отворена само между Коледа и Богоявление (Йордановден), могат да се видят почти всички фигури от сцената с яслите. Техен автор е Арнолфо ди Камбио. За да ги видите, трябва да се обадите сутринта в офиса на църквата на ул. „Либериана“ 27. Пред страничния парапет на баптистерия близо до входа на параклиса е _гробът на скулптора Джан Лоренцо Бернини_ и неговите предци. Над него е поставена мраморна плоча. Какъв скромен, незабележим гроб за такъв изкусен и разточителен бароков художник!
	През XVIII в. предната фасада частично закрива мозайките от началото на XIV в. в лоджията. Те обаче заслужават да се посетят, защото показват сцени от чудотворния снеговалеж през август. Елате на площада по тъмно — благодарение на италианския гений в изкуственото осветление сега мозайките блестят по-силно, отколкото са блестели на светлината на свещите. Камбанарията, също от XIV в., е най-високата в Рим. Огромната колона пред църквата е докарана от Римския форум.


>>	Големият дворец при термите
C>
	__ Туристическа информация__
	Карта 4
	Ларго „Вила Перети“ 1
	тел. 06 3996 7700 или
	06 4890 3501
	Затв. — пон.
	$$ Аудио екскурзовод:
	$. Обиколка с екскурзовод на италиански — в неделя;
	на английски — при поискване $$$$$
	Автобуси: Н, 16, 38, 40, 64, 75, 86, 90, 92, 170, 175, 217,
	310, 360, 649, 714.
	Метро: Линии А и В (Repubblica)
C$
	Ако имате време само за един музей (освен Ватикана), това трябва да бъде Големият дворец при баните (Palazzo Massimo alle Terme). Той е главната от четирите разпръснати из града сгради, в които е разположен Националният музей на Рим (Museo Nazionale Romano). Тук са изложени едни от най-изкусните произведения на гръцката и римската скулптура. Ще видите също мозайки, стенописи, картини, бижута и една от най-големите колекции от монети в света. Сградата е построена през 1883–1887 г. за йезуитско училище в стила на ранните барокови резиденции на римските аристократи.
	{img:64_jretz.jpg|#Статуята на император Август като Върховен жрец.}
	Експозицията на музея е разположена на 4 етажа, включително и в _подземието_ — точно там е изложена огромната колекция от римски монети. Посещението тук обикновено е съпроводено с очарователно аудио-визуално представяне на няколко езика. Ще ви очарова автоматичната лупа за витрините. Така можете да разгледате подробно предпочетената от вас монета.
	Но това е само началото. Когато стигнете до касата на музея, първо се запишете за следващата възможна обиколка на _последния етаж_ с екскурзовод. Той е посветен на древноримската вътрешна украса — основно стенописи, стенни и подови мозайки. Тук са възстановени цели стаи от римски вили от I в. до късния период на империята с пълната им украса. В пътеводителя на музея пише, че тези фрески не могат да се сравняват по брой с фреските в Помпей, но „за сметка на това в Рим и неговите околности са запазени изключителни по своето качество и значение изобразителни цикли“. Управата на Националния музей на Рим не позволява посетителите да се разхождат свободно по този етаж. За да бъдат избегнати рисковете за сигурността, а и за да могат да го разгледат всички желаещи, са въведени ограничения на времето за посещения — 45 мин. в делнични дни (това ги прави за предпочитане) и 30 мин. в неделя и в празнични дни. Това не са познатите обиколки с екскурзовод и за тях не се плаща допълнително. Придружителите (всички говорят английски) ви превеждат през залите и спират на по-интересните места, като дават кратко описание какво ви предстои да видите. Те са начетени и любезни и отговарят на въпроси.
	Независимо дали сте били в Помпей, или не, най-вероятно няма да сте подготвени за красотата на _лятната трапезария_ (triclinium) от Къщата на Ливия, с градина, нарисувана на стената. Тази дама не е била случаен човек — била съпруга на Август и майка на бъдещия император Тиберий. И имала вкус. Стените на помещението са били докарани от къщата, която се е намирала на пътя „Фламиния“. Те са изписани така, че да създават илюзия за градина с всякакви видове дървета, цветя и плодове, с екзотични птици и животни. Звучи невероятно, но специалистите са успели да свалят стенописите, без да ги разтрошат.
	Обърнете внимание на гротеските — по-дребните елементи в украсата на стените и таваните. Тук се редуват листа, спирали и митологични същества. Таванът е покрит с орнаментирана гипсова мазилка.
	{img:65_pana.jpg|#Декоративни мозаечни пана от базиликата на Юний Бас. Изобразеният в колесницата човек вероятно е именно Юний Бас.}
	Друг комплект изумително красиви стенописи идва от вила от I в., открита в подземната част на вила „Фарнезина“ в Трастевере (Villa Farnesina). Стенописите са на черен фон с фризове и декоративни мотиви. Мозайките, изложени на този етаж от музея, също са очарователни. При четиримата колесничари от вилата на императорското семейство на Северите от III в. се вижда прецизността на художествената изработка. Мраморната мозаечна украса от базиликата на „Юний Басус“ може да ви се стори стряскащо модерна.
	Другите два етажа (приземният и първият) също не са за пренебрегване, независимо дали ще ги посетите преди обиколката с екскурзовод, или след нея. Те са посветени на огромната колекция от антични скулптури, която музеят успешно е организирал тематично и според историческите периоди. Не е възможно да се споменат всички произведения. На приземния етаж са показани образи и атрибути на властта главно от II-I в. пр.Хр. Някои от съкровищата са доказано гръцки, а повечето от останалите носят чертите на явно елинистично влияние. Най-забележителни са огромната разноцветна култова фигура на Минерва (главата е гипсова, по-нова е и е взета от друга статуя) и няколкото различни портрета на Август в Зала V. В нея се намира и красивият олтар от Остия, посветен на Марс. Особено очарователни в Галерия I са _стенописите_ от колумбариума на Есквилин (вид римска гробница с множество ниши) и мозаечният под от извънградската вила.
	На първия етаж акцентът е поставен върху тенденциите в официалната римска иконография. В много от произведенията отново личи значителен гръцки принос. Колекцията е изключително богата. В _Зала V_ например са изложени великолепни произведения от извънградските императорски вили — Анцио, Тиволи, Субиако. Сред тях са Аполон Анцийски и величествената фигура „Приклекналата Афродита“, Дискоболът на Ланчелоти (_Зала VI_), бронзовият Дионис, изумително красивият „Спящ хермафродит“, „Ранената Ниобида“ (всички в _Зала VII_) и Саркофагът от Портоначо (_Зала XII_), украсен с битки между римски войници и варвари. Не го пропускайте, сцените са наистина вълнуващи. В _Зала II_ с учудване ще забележите близостта на скулптурите една до друга. Така тук са групирани бюстовете на император Адриан, съпругата му Савина и любовника му Антоний, на когото императорът посвещава обелиск. Бюстовете на императорите ще ви дадат представа как са изглеждали тези владетели. Друга галерия е посветена на женските портретни глави.
	{img:66_hermafrodit.jpg|#"Спящият хермафродит" е известна скулптура, открита сред частна градина.}
	_Зала XIV_ също прави неизличимо впечатление. Под наслов „Иконография и чествания от северите до Константин“ тук са представени някои възпоменателни саркофази. Тяхната иконография показва как влиятелните римляни постепенно се отказват от езичеството и приемат християнството. Например върху саркофага на Марк Клавдиан са показани сцени от Стария и от Новия завет. С една дума, релефите върху тези каменни ковчези просто спират дъха.


>>	Диоклециановите терми
C>
	__Туристическа информация__
	Карта 4
	" Е. Де Никола" 78
	тел. 06 3997 7700
	Затв. — пон.
	$$. Аудио екскурзовод:$.
	Обиколка с екскурзовод на италиански —
	в неделя; на английски — при поискване: $$$$$
	Автобуси: Н, 16, 38, 40, 60, 61, 64, 75, 86, 90, 92,
	170, 175, 217, 310, 360, 492, 649.
	Метро: Линии А и В (Repubblica)
C$
	Диоклециановите терми (Terme di Diocleziano 284–305 г. сл.Хр.) били завършени и отворени за посещение през 306 г. сл.Хр., като побирали около 3000 къпещи се. Построени са толкова добре, че по-голямата част от външната им конструкция все още си стои на мястото. Както и при термите на Траян и Каракала, натациото (големите басейни с топла и студена вода), фригидарият (неотопленото помещение за студена баня), тепидарият (преходно помещение, използвано за съблекалня) и калидарият (помещение с вана за горещо и студено измиване) са построени по централната ос.
	През 1561 г. Микеланджело, вече на 86 години, получава поръчка от папа Пий IV (1559–1565 г.) да проектира църква, като използва част от сградата на баните. Така се появява _„Богородица с Ангелите“_ (Santa Maria degli Angeli) на пл. „Република“ (Piazza Repubblica, тел.: 06 488 0812; затв. — 12:00-16:00 ч.; автобуси: 60, 61, 62, 64, 115, 492, 640;) Метро: Линия A (Repubblica). През XVIII в. проектът на Микеланджело е променен. Архитектът Луиджи Ванвители променя оста на църквата, като издига нов главен олтар точно срещу входната пътека, при което надлъжният кораб на Микеланджело се превръща в несъразмерно голям трансепт. Пропорциите са смайващи. Изумителният трансепт е дълъг 90 м, широк 26 м. и висок 27 м.
	{img:67_kartuzinski_manastir.jpg|#Големият вътрешен двор на „Богородица и ангелите“ е построен в част от просторния комплекс на термите и е част от Картузианския манастир.}
	Не пропускайте и Големия вътрешен двор, приписван на Микеланджело. През 1889 г. друга част от термите е превърната в Национален музей на Рим (по-късно експозицията му е разпределена в четири различни сгради). След обновяването й там е разположен Епиграфският музей. В него са изложени 10 000 надписа и надгробни паметници, мозайки и стенописи, представящи ежедневието на Древния Рим — религия, образование, професии.


>>	Други места в района, които да посетите

#	Осмоъгълна зала
C>
	__Туристическа информация__
	Карта 4
	ул. „Г. Ромита“ 8
	тел. 06 488 0530
	Отв. — 9:00 — 19:45 ч. в зависимост
	от заетостта на персонала Затв. — пон.
	Автобуси: Н, 40, 60, 61,62, 64, 70, 84, 170,
	175, 492, 590, 910.
	Метро: Линия A (Repubblica)
C$
	Осмоъгълната постройка (Aula Ottogona) между ул. „Черная“ (Via Cernaia) и ул. „Париджи“ (Via Parigi) всъщност е западният ъгъл от централната част на комплекса на банята. Солидният й купол е останал непокътнат, затова през 20-те години на XX в. е била превърната в планетариум, а от 1986 г. е част от Националния музей на Рим. Тук са изложени скулптурите от термите на Диоклециан, Каракала и Константин (неговите са били на хълма Квиринал, днес са в руини). Заслужава си да видите мраморната статуя на Афродита от II-III в. — копие на гръцки оригинал, и умореното лице на бронзовия боксьор от I в.



#	„Богородица Победоносна“
C>
	__Туристическа информация__
	Карта 4
	ул. „XX септември“ 17
	тел. 06 4274 0571
	Затв. — пон. — пет., 12:00 — 15:30 и
	неделя сутрин
	Автобуси: Н, 16, 60, 61, 62, 84, 90, 175, 492.
	Метро: Линия А (Repubblica)
C$
	{img:68_pobedonosna.jpg|#В пищната църква „Богородица Победоносна“ има творби на Бернини.}
	Църквата е построена между 1608 и 1620 г. и е по-късна от повечето църкви в Рим. Проектирана е от Карло Мадерно и първоначално е била посветена на св. Павел. През 1622 г. обаче е преименувана на „Богородица Победоносна“ в чест на победата над протестантските сили в битката при Била хора близо до Прага. Над олтара сред слънчеви лъчи е изобразена Богородица. Стенописът е копие на образа, открит близо до мястото на битката (затова победата е приписана на Божията майка), фасадата е платена от кардинал Шипионе Боргезе (1576–1633) в замяна на гръцка статуя, намерена при полагане на основите на сградата.
	Украсата е умален модел на бароковия разкош — изобилие от мрамор, позлатени гипсови орнаменти, скулптури и живопис. Това е проявление на високия барок в най-добрата му светлина или поне в най-голямото му разточителство. Въпреки работите на такива скулптори като Герчино и Доменикино, главната забележителност тук си остава произведението на Джан Лоренцо Бернини „Екстазът на св. Тереза“. То се намира в параклиса „Корнаро“ в левия край на напречния неф. Света Тереза изживява мистичен екстаз, омотана в гънките на мраморната драперия. Членовете на семейство Корнаро са изобразени в подобните на театрални ложи ниши от двете страни на параклиса. Техните статуи подчертават драматичното театрално въздействие, което Бернини постига толкова често. В този случай той се възползва и от непряката светлина отгоре.


>	От фонтана „Треви“ до улица „Венето“

>>	Увод и карта

	_Фонтанът „Треви“ е сред местата в Рим, които привличат най-много туристи. Но в района има и други ренесансови и барокови шедьоври — един от най-големите музеи и бляскавата ул. „Венето“ (Via Veneto) с нейните луксозни хотели и кафенета._
	{img:69_karta_5.jpg|#Карта 5}
	{img:70_mavar_fontan.jpg|#Фрагмент от „Мавърския фонтан“ на площад „Навона“.}
	Целият свят свързва фонтана „Треви“ (Fontana di Trevi) заедно с Колизея и Стълбището на „Испанския площад“ с Вечния град. Всички посетители, независимо от коя част на света идват, веднага разпознават прочутия, внушителен по размери шадраван. „Треви“ обаче е скрит сред малките странични улички, както някога е бил и „Св. Петър“. Завивате зад ъгъла и сякаш случайно откривате огромния гигант от травертин, втъкнат сред градската теснотия. „Треви“ създава особено усещане — даже в град като Рим, където има толкова много фонтани, трудно ще избегнете изумлението пред драматичния късно бароков шедьовър на Никола Салви, изкусно вграден във великолепния съвременен дворец.
	Той се намира в самия център на града, където са многобройните паметници от миналото величие на Рим. Тук, сред бароковите паметници ще намерите бутици и магазинчета на обикновени занаятчии. Наблизо се намира и дворецът „Колона“ (Palazzo Colonna). (В него е разположена частна галерия, отв. — само събота сутрин, 9:00 — 13:00 ч.) Ако тръгнете нагоре по ул. „Датария“ (Via della Dataria), ще стигнете go хълма Квиринал (monte Quirinale) и go двореца „Квиринал“ (Palazzo Quirinale) в най-горната му част. Някога тук е била лятната резиденция на папите, сега — на президента на Република Италия, затова следобед често можете да видите смяната на почетния караул.
	След като късно ренесансовите папи превръщат двореца в място за почивка, районът около него става по-желан и големите архитекти Бернини и Боромини издигат тук няколко представителни църкви — йезуитската „Св. Андрей на Квиринал“ (Sant’Andrea al Quirinale) и „Св. Карл при четирите фонтана“ (San Carlo alle Quattro Fontane). Двамата майстори на италианската архитектура често се срещат. Всъщност в началото Боромини работи като чертожник при по-възрастния Бернини. Те работят заедно по двореца „Барберини“ (Palazzo Barberini) — огромно бароково творение по поръчка на Мафео Барберини, наскоро избран за папа под името Урбан VIII. Той наема архитектите да преустроят и разширят сградата, за да отговаря тя на новия му по-висок статут. Дворецът е изписан от най-големите художници на XVII в. (забележителният таван на голямата зала е дело на Пиетро да Кортона) и днес е една от двете сгради на Националната галерия (другата е дворецът „Корсини“ (Palazzo Corsini). Нейната колекция включва поредица от шедьоври, като се започне от „Благовещение“ на Фра Филипо Липи и се стигне до „Юдит и Олоферн“ на Микеланджело да Караваджо.
	Площадът пред двореца също носи името на Барберини (Piazza Barberini). Днес той е и оживено кръгово движение, и голяма търговска зона. По тази причина повечето минувачи не забелязват очарователния фонтан с тритон (Fontana del Tritone) — едно от първите творения на Бернини. Сега фонтанът се намира на павирано пешеходно островче. От другата страна на улицата е фонтанът с пчелите (Fontana delle Api), запазил семейния символ на Барберини пчелата. Днес римляните не му обръщат особено внимание. Ала през XVII в., когато бил поставен, нещата били съвсем различни. Надписът на фонтана гласи, че е издигнат на 22-ата година от понтификата на папа Урбан VIII (Барберини). За съжаление надписът е открит няколко седмици преди годишнината и притеснява суеверните римляни — Урбан почива 8 дни преди започването на 22-ата година от понтификата си. Фонтанът с пчелите се намира в началото на ул. „Венето“. По дългата криволичеща улица векове наред са били разположени най-елегантните сгради, повечето шикозни хотели и кафенета. По времето на Римската империя, както и много по-късно, през XVI и XVII в., кварталът е място на безредно построени големи къщи. През 1870 г. обаче започва безсмисленото му разпокъсване в безумни спекулации с недвижими имоти. След Втората световна война улица „Венето“ става известна със своята очарователна романтика и блясък, отразени в много филми от онова време, но най-вече в „Сладък живот“ (1960) на Федерико Фелини. Сега всичко това вече го няма.


>>	Фонтанът „Треви“
C>
	__Туристическа информация__
	Карта 5
	пл. „Фонтана ди Треви“
	Автобуси: СЗ, 52, 61, 62, 63, 71, 80, 81,
	85, 95, 116, 119, 175, 492, 590, 628.
	Метро: Линия A (Barberini)
C$
	{img:71_trevi.jpg|#Най-придирчивите англичани, живеещи в Рим, обикновено изпращали слугите си да взимат оттук вода за следобедния чай. Смята се, че „девичата вода“ е най-хубавата в Рим.}
	По мерките на Рим фонтанът „Треви“ е почти нов — построен е само преди 240 години. Водата, която минава през него и пада върху фигурите, идва от „Аква Вирго“ (Aqua Virgo) — предимно подземен акведукт, построен през 19 г. пр.Хр. от Марк Випсаний Агрипа, дясната ръка на Август. Акведуктът бил предназначен да доставя вода за издигнатата от Агрипа баня на Марсово поле близо до Пантеона и бил наречен „Девича вода“, защото според мълвата младо момиче показало на войниците на Агрипа къде е изворът. Можете да видите релефното изображение на тази случка в дясната част на фонтана, горе. Друг релеф показва как Агрипа одобрява проекта за строителството на акведукта. Повреден от готите през 537 г., той е ремонтиран няколко пъти и обслужва квартала около Марсово поле през цялото Средновековие.
	Няколко папи искат да построят монументален фонтан на това място, представени са различни проекти, включително и на Бернини. Но едва през 1732 г. папа Климент XII одобрява проекта на Никола Салви. (В най-горната част на фонтана се вижда папската тиара.) Строителството трае 30 години.
	Централната част на съоръжението е подчинена на Океан, а под него в скалите два тритона се борят с по един кон, изобразяващи различните „настроения“ на морето — единият е спокоен, а другият скача с извит гръб. Водата блика и се пени — символ на мощта и бурната необузданост на океана. Централните фигури са започнати от малко известния Джовани Батиста Маини и са завършени от Пиетро Брачи.
	Скулптурите в нишите представляват „Изобилието“ (вляво) и „Здравето“ (вдясно). И двете са изработени от Филипо Вале. Четирите фигури, поставени в горната част, са от различни скулптори и показват благотворното и плодородно действие на водата през различните сезони. Крайна точка на акведукта „Аква Вирго“ „Треви“ е един от няколкото монументални фонтана в Рим.
	Не се знае кога и къде се е родил обичаят да хвърлите монета (през рамо) във фонтана „Треви“, за да се върнете пак в Рим, но ако се съди по количеството и вида на монетите, изваждани от него всеки ден, тази практика е възприета от всички туристи и даже е обезсмъртена във филма „Три монети във фонтана“ (1954).
	Не пропускайте красивата _ниша_ от края на XVIII в. на площада в сградата на ъгъла с ул. „Лаваторе“. Точно срещу нея е бароковата _църква „Св., Св. Вкентий и Анастасий“_ (Santi Vincenzo е Anastasio) — енорийската църква на папите, докато са живели на Квиринал. В криптата й се пазят сърцата и други части от телата на почти всички папи от XVII, XVIII и XIX в. — практика, прекъсната от папа Пий X (1903–1914). По околните улици има различни магазини — на улица „Панетерия“ (Via Panetteria) са подредени бакалници, на улица „Арчоне“ — занаятчийски стоки, а на ул. „Лаваторе“ сутрин има пазар за храни.


#	Фонтани и акведукти
	Фонтанът „Треви“ е увековечен в два прочути филма — „Три монети във фонтана“ (1954) на Негулеско и „Сладък живот“ (1960) на Фелини. Това, разбира се, е най-известният фонтан в Рим, но далеч не е единственият. Фонтаните — големи и малки, със скулптури или без, са навсякъде във Вечния град. Водата шурти от лъвски глави, каменни тиари, фантастични фигури, нимфи, морски богове, маски, бъчви, морски кончета, купчини от амфори, даже от камари каменни гюлета за стенобойни машини. Тънки струйки шумолят и в малките квартални чешмички. Римляните някога са си наливали от тях вода за пиене, а днес си мият колите или утоляват лятната си жажда.
	{img:72_fragment_mavar_fontan.jpg|#Фрагмент от Мавърския фонтан.}
	Жителите на града вярват в своите чешмички. Децата от малки се учат да завъртат палеца над чучура, за да се отвори малката дупчица и да потече вода.
	„Няма по-приятно нещо за очите на пътника, особено през летните жеги, от големия брой обществени чешми и фонтани навсякъде из Рим. Те са украсени с всички видове скулптури и изхвърлят огромно количество вкусна студена вода“ — пише британският писател Тобиас Смолет през 1765 г. фонтаните наистина са навсякъде и подчертават величието на управляващата класа, както и особената връзка, която римляните винаги са имали с животворната течност. Край Рим има няколко исторически водоизточника и инженерите са изградили система от акведукти, за да докарат водата в населената зона.
	За почитателите на фонтаните Рим е мечта. В района „Триденте“, на акведукта, който захранва „Треви“, са разположени „Старата лодка“ (Barcaccia, в началото на Стълбището на „Испанския площад“), фонтанът пред Пантеона и величествените творения на площад „Навона“, проектирани през XVI в. от Джан Лоренцо Бернини. Звездата на площад „Навона“ е фонтанът „Четирите реки“ (Fontana dei Quattro Fiumi) на Бернини, пуснат през 1651 г. и финансиран с крайно непопулярния данък хляб. Четирите му каменни гиганти олицетворяват големите реки на известния тогава свят — Ганг, Ла Плата, Дунав и Нил. Прикритото лице на Нил символизира тайната около тогава все още неизследвания му извор.
	Бернини проектира също фонтана „Тритон“ и „фонтана с пчелите“ на площад „Барберини“ в центъра на града. Те се захранват от друг воден шедьовър — „Щастливата вода“, на площад „Сан Бернардо“ близо до „Гранд отел“. Познат като „Мойсей“ заради голямата си централна фигура, той е издигнат, след като папа Сикст V построява през 1586 г. модерен акведукт за снабдяване на района с течаща вода. Акведуктът снабдява с вода и четирите очарователни фонтана на пресечката на улица „Куатро фонтане“ (Via delle Quatro Fontane) и улица „XX септември“ (Via XX Settembre), както и красивия „Тритон“ в двора на ул. „Панетерия“ 15 (близо до „Треви“).
	Третият пищен фонтан е „Водата на старата сребърна монета“ (Fontana dell’Acqua Paola) на хълма Яникул. Той е издигнат през 1612 г. в чест на повторното отваряне на построения през 109 г. сл.Хр. акведукт на Траян, пренасящ вода от езерото Брачано. А един от най-красивите в Рим е може би „Костенурките“ (Fontana delle Tartarughe) на малкия площад „Матеи“ (Piazza Mattei), скътан зад Гетото (Ghetto). През 1581 г. Тадео Ландини осъществява проекта на Джакомо дела Порта — отлива четирите бронзови фигури на момчетата и делфините в тази лирична бронзова композиция. Костенурките, дело на неизвестен майстор, са добавени един век по-късно.
	{img:73_pcheli.jpg|#Пчелите на семейство Барберини красят фонтана на техния площад.}
	{img:74_neptun_grupa.jpg|#Скулптурната група на Нептун е добавена към фонтана на площад „Навона“ през 1878 г.}
	{img:75_kostenurki.jpg|#Бронзова костенурка от фонтана „Костенурките“ на площад „Матеи“.}
	{img:76_rimski_akvedukt.jpg|#Римски акведукт.}


>>	„Квиринал“
C>
	__Туристическа информация__
	Карта 5
	пл. „Куиринале“
	тел. 06 46991
	Отв. (освен ако няма официален прием) —
	септември — юни, нед. — 8:30 — 12:00 ч.
	Смяна на караула: 15:15 ч.
	от понеделник до събота, 16:00 ч.
	в неделя, проверявайте за часа на смяната
	през лятото.
	Автобуси: 40, 60, 64, 70, 170
C$
	{img:77_obelisk_avgust.jpg|#Този обелиск някога е красял входа на мавзолея на Август заедно със своя близнак, поставен днес зад „Богородица Велика“ (Santa Maria Maggiore).}
	Друга забележителна гледка, която не трябва да пропускате, е хълмът Квиринал (Monte Quirinale) — най-високият от седемте хълма на Рим. Той е точно над фонтана „Треви“ и от него се открива великолепна гледка към града чак до „Св. Петър“. Хълмът вероятно е наречен на древния храм на Квириний, който се е издигал тук. Император Константин високо ценял това място и го избрал за строителство на своите терми. Може би точно за тях били направени огромните статуи на полубоговете Кастор и Полукс и техните коне. Те от векове красят местния площад (обелискът и фонтанът са добавени по-късно). През Средновековието хълмът се е наричал „Монте Кавало“ („Конският хълм“).
	Хълмът е елегантен жилищен район още през I в. пр.Хр. Тук е живял писателят Марциал, както и приятелят на Цицерон — Помпоний Атик. В края на XVI в. папа Григорий XIII решава да построи на хълма лятна резиденция, защото там е по-хладно. През годините по двореца работят много известни художници като Понцио, Фонтана, Бернини, Мадерно, Фуга. Сградата е с ренесансова фасада. В крилото откъм улица „Куиринале“ (Via del Quirinale) има второстепенен вход, известен като „дългия ръкав“. На площада са разположени и други важни дворци. _Дворецът на съвета_ (Palazzo della Consulta) е построен от папа Климент XII като сграда на папския държавен съвет. Днес тук се намира Конституционният съд на Италия. Непосредствено до него е _Дворецът „Палавичини-Роспильози“_ (Palazzo Pallavicini-Rospigliosi), построен през 1603 г. за семейство Боргезе, а отсреща са обновените _„Конюшни на Квиринал“_ (Scuderie del Quirinale), които сега се използват за временни изложби. След обединението на Италия през 1870 г. кралете от Савойската династия се преместват да живеят на Квиринал, а от 1947 г. насам тук се намира и резиденцията на президента на Италия.


>>	„Св. Андрей на Квиринала“
C>
	__Туристическа информация__
	Карта 5
	ул. „Квиринале“ 29
	тел. 4890 3187
	Затв. — 12:30 — 15:30 ч.
	Автобуси: Н, 40, 60, 64, 70, 170
C$
	През 1658 г. йезуитите решават да построят нова църква за нуждите на своите послушници. Те избират улица „Пиа“ (днес ул. „XX септември“). Всъщност Микеланджело проектира улицата един век преди това, за да свърже двореца „Квиринал“ — превърнат вече в лятна резиденция на папите, с Порта „Пиа“. За строежа отговарял кардинал Камило Памфили.
	Неговият избор паднал върху Джан Лоренцо Бернини, който вече бил проектирал за семейство Памфили фонтаните на площад „Навона“.
	Интериорът на църквата въплъщава теорията на Бернини, че визуалните изкуства, съчетани с въздействащо осветление и цвят, създават силно емоционално, дори театрално преживяване. Затова почитателите на Бернини не трябва да подминават това негово „представление“. Обърнете внимание на разноцветния мрамор, на позлатения таван и на гипсовите херувимчета по стените.
	{img:78_fasada_bernini.jpg|#Необичайно скромната фасада на Бернини с нищо не загатва за разточителния бароков интериор на църквата.}


>>	„Св. Карл при четирите фонтана“
C>
	__Туристическа информация__
	Карта 5
	ул. „Куиринале“ 23
	тел. 06 488 3261
	Затв. — всеки ден 13:00 — 15:00 ч.
	и в събота следобед.
	В Автобуси: СЗ, Н, 40, 52, 60, 61, 62,
	63, 64, 70, 71, 80, 95, 116, 170, 175,
	492, 590.
	Метро: Линия A (Barberini)
C$

	Малко по-надолу на същата улицата се намира „Св. Карл при четирите фонтана“ (San Carlo alle Quattro Fontane). Тя е истинска антитеза на разкоша в шедьовъра на Бернини — обърнете внимание на монохромния интериор. Църквата е първата самостоятелна поръчка на най-големия конкурент на маестрото, Карло Боромини.
	Завършена е през 1667 г. и е толкова малка, че може да се побере в една от четирите поддържащи колони на „Св. Петър“. Геният на Боромини се проявява в невероятно красивия купол, оформен като пчелна пита от релефни кръстове, осмоъгълници и шестоъгълници. Прозорците изобретателно са скрити зад гипсовата украса. Когато излезете, обърнете внимание на четирите фонтана от края на XVI в. на пресечката на _улица „Куатро фонтане“._ От средата на кръстовището се виждат три от римските обелиски.


>>	Дворецът „Барберини“ и Националната галерия за антично изкуство
C>
	__Туристическа информация__
	Карта 5
	ул. „Четирите фонтана“ 13
	тел. 06 32810
	Затв. — пон.
	$$
	Автобуси: СЗ, 52, 61, 62, 63,
	80, 95, 116, 175, 492, 590.
	Метро: Линия А (Barberini)
C$
	{img:79_zala_bitki.jpg|#Корнелия Барберини се омъжва за княз Колона. Затова стенописите от XVIII в. в „Залата на битките“ на втория етаж показват военните подвизи на неговото семейство.}
	В двореца „Барберини“ (Palazzo Barberini) е живял Мафео Барберини, избран за папа под името Урбан VIII през 1623 г. Сградата е архитектурен шедьовър и израз на сътрудничеството на двама забележителни барокови архитекти — Джан Лоренцо Бернини и Франческо Боромини. Папата е сред богатите покровители на изкуството. Той не пести средства и кани за стенописите едни от най-големите художници на XVII в., сред които е и Пиетро да Кортона. Днес дворецът е съвсем подходящо място за безценните платна на Националната галерия.
	На първия етаж вляво са разположени някои чаровни примитиви, повечето върху дърво. Живописните творби от XV и XVI в. са в следващите помещения.
	В _Зала 3_ са „Благовещение“ и „Богородица с Младенеца“ на Фра Филипо Липи и „Мария Магдалина“ на Пиетро ди Козимо. В _Зала 4_ ще намерите няколко забележителни произведения от Антониацо Романо и Перуджино. В _Зала 6_ е прочутата „Дъщеря на пекаря“ от Рафаело — говори се, че това е любовницата на художника, макар че някои приписват аферата на неговия ученик Джулио Романо. Обърнете внимание — на гривната й е написано името на Рафаело. Пак тук е и „Отвличането на сабинянките“ от Джовани Антонио Баци (по прякор Содома), както и „Светото семейство“ и „Богородица с Младенеца“ от Андреа дел Сарто.
	{img:80_sv_semeistvo.jpg|#"Светото семейство" (1528–1529) от италианския ренесансов художник Андреа дел Сарто е едно от многобройните великолепни произведения, собственост на Националната галерия за антично изкуство.}
	На сводестия таван Андреа Камасеи е изобразил „Сътворението на ангелите“. На просторния таван на _Зала 7_ Андреа Caku е нарисувал „Божият промисъл“. В _Зала 8_ са показани няколко шедьовъра: „Св. Йероним“ на Тинторето, „Венера и Адонис“ на Тициан, „Богородица с Младенеца и светци“ на Лоренцо Лото и поразителният „Портрет на Стефано Колона“ от Брондзино. В _Зала 9_ е представена една интересна „Пиета“ от последовател на Микеланджело, както и „Къпането на Вирсавия“ от Якопо Дзуки.
	Но гвоздеят на програмата в двореца „Барберини“ е, без съмнение, величествената фреска на тавана в приемната „Победата на Божия промисъл“ от Пиетро да Кортона. В нея можете да видите повече от уголемен вариант на трите пчели на Барберини. В залата са показани и няколко от ескизите на Кортона. За съжаление, ако има специална изложба, ще трябва да си купите билет, за да видите този изключителен шедьовър.
	Останалата част от колекцията може да се види на горния етаж (стълбището е проектирано от Бернини). В първата зала са показани няколко картини от Гуидо Рени, сред които и „Беатриче Ченчи“. Тук е и „Пиета“ от Джован Батиста Гаули (Бачича).
	В залата вляво и надолу от централната зала се намира „Хенри VIII“ от Ханс Холбайн. От нея се влиза в друго помещение, където са изложени трите платна на Караваджо в музея — „Юдит и Олоферн“, „Нарцис“ и „Св. Франциск“. От другата страна на централната зала също има врата. От нея започват обиколките в малкия, но наистина прелестен апартамент, проектиран за принцеса Корнелия Костанца Барберини.
	Обърнете внимание и на самия _дворец_. Той се смята за първия пример на аристократична барокова архитектура в Рим. Въпреки големия принос на Бернини и Боромини първоначалният проект на впечатляващата сграда се приписва на Карло Мадерно, вуйчо на Боромини, починал една година след започването на строежа.
	Семейство Барберини поръчва сградата през 1625 г., малко след като Мафео Барберини става папа Урбан VIII. Така дворецът се превръща в олицетворение на аристократичния живот в Рим през XVII в. Смята се, че овалното стълбище в дясното крило (ако гледате откъм улица „Четирите фонтана“) е проектирано от Боромини (започнал като помощник на Бернини). Би било добре да излезете в градината и да погледнете впечатляващата централна колонада на Бернини и първоначалната главна фасада на сградата.


>>	Улица „Венето“
C>
	__Туристическа информация__
	Карта 5
	Автобуси: СЗ, 52, 63, 80, 95, 116.
	Метро: Линия A (Barberini)
C$
	{img:81_veneto.jpg|#През 50-те и 60-те години на XX в. римските папараци снимат как известните личности, постоянни посетители на кафенетата по улица „Венето“, бавно си пият аперитива или глътват набързо по чашка за лека нощ.}
	В древността точно тук са се намирали големите, обкръжени с великолепни градини къщи на богатите римляни. Тези сгради от I в., както и градините около тях, са изчезнали почти без следа.
	Най-известни тук са „Градините на Салустий“ (Horti Sallustiani). Салуст бил римски генерал и учен, съвременник на Юлии Цезар. След бъркотията през V и VI в. сл.Хр. (варварските нашествия и войните довеждат до прекъсване на водоснабдяването) жителите на района се преместват по-близо до центъра на града и кварталът е изоставен.
	Но през XVII в. по-голямата му част е заета от обширния парк „Лудовизи“ (Villa Ludovisi) и предградието се възражда. В края на XIX в., когато спекулациите с недвижими имоти откриват пътя за модерното градостроителство, паркът е продаден.
	В началото на XX в. улица „Венето“ (официално улица „Виторио Венето“) се превръща в най-елегантната римска улица с най-добрите хотели и ресторанти в града. През 50-те години горната и част става неоспорим център на „сладкия живот“ (la dolce vita) — термин, използван по време на икономическия бум през 50-те и 60-те години на XX в. за блясъка на нощния живот в Рим, за появата и изчезването на международната галактика от филмови звезди във Вечния град, както и за безспирните неумолими нападения на папараците срещу звездите на града.
	Епохата е отразена в много филми от онова време, най-вече „Сладък живот“ (1960) — една от най-хубавите творби на Федерико Фелини. Именно от тази лента е незабравимата сцена, в която сладострастната Анита Екберг, наблюдавана от прехласнатия репортер Марчело Рубини (Марчело Мастрояни), се потапя във водите на фонтана „Треви“.
	По онова време най-известните барове и кафенета на улицата — Doney, Cafe de Paris, Harry’s Bar, са „свърталище“ на актриси като София Лорен, Джина Лолобриджида, Елизабет Тейлър, Ингрид Бергман, актьори като Ричард Бъртън и Бърт Ланкастър и режисьори като Виторио де Сика, Роберто Роселини и много други, които идват тук, за да видят и да бъдат видени.
	Днес обаче улица „Венето“ е просто един от по-широките римски булеварди. От двете й страни по тротоарите са разположени очарователни, но много скъпи кафенета, елегантни магазини и луксозни хотели като „Екселсиор“ и грандхотел „Флора“ от веригата „Мариот“. В горния край на улицата се намира _„Порта Пинчана“_ (Porta Pinciana) — укрепен вход, построен в Аврелиановата стена през 403 г. сл. Хр. от император Хонорий. Портата води към парка _„Боргезе“_ (Villa Borghese) и галерия „Боргезе“ (Galleria Borghese). В долния си край улица „Венето“ свършва на _площад „Барберини“_, където се намират много банки, министерства и други хотели, като и две от известните скулптури на Бернини. Мястото е и важен транспортен възел.


>>	Други места в района, които да посетите


#	Галерия „Колона“
C>
	__Туристическа информация__
	Карта 5
	ул. „Пилота“ 17
	тел. 06 679 4632
	Отв. — събота: 9:00 — 13:00 ч.;
	затв. — август.
	Автобуси: Н, СЗ, 40, 46, 60, 62, 63,
	64, 70, 81,84, 85, 87, 95, 119, 170,
	175, 628, 715, 716, 780.
C$
	Галерия „Колона“ е разположена във величествения дворец „Колона“ (Palazzo Colonna), издигнат през XV в. Отворена е само в събота сутрин, но си заслужава да я посетите. Самата галерия е създадена между 1650 и 1700 г. за колекцията от произведения на изкуството на семейство Колона. Тя е истински шедьовър на бароковата архитектура, с разноцветен мрамор, богато украсени огледала и изписани тавани (на тях е показана победата на Маркантонио Колона над турците при Лепанто* през 1571 г.).
	[* Битката е между войските на Свещената лига — организираната от папа Пий V испанско-венецианска коалиция, и армията на Османската империя. — Бел.прев.]
	Тук ще видите произведения на такива майстори като Брондзино, Гирландайо, Якопо и Доменико Тинторето, Рубенс. Излезте на площад „Санти Апостоли“ (Piazza S.S. Apostoli) при номер 66, за да погледнете фасадата на сградата. Срещу галерията се намира _базиликата „Св. Апостоли“_ (Basilica dei Santi Apostoli). Колонадата й е от XV в., а фасадата е проектирана от Карло Фонтана през XVIII в.


#	Галерията на Академия „Св. Лука“
C>
	__Туристическа информация__
	Карта 5
	пл. „Академия ди Сан Лука“ 77
	тел. 06 679 8850
	Затворена за реставрация
	Автобуси: СЗ, 52, 61,62, 63, 71,
	80, 81,85, 95, 116, 119, 175, 492,
	590, 628.
	Метро: Линия А (Barberini)
C$
	През 30-те години на XX в. Мусолини нарежда да разрушат квартала близо до Римския форум и академията „Св. Лука“ (Accademia di San Luca) е преместена в двореца „Карпеня“ при фонтана „Треви“. Сградата е проектирана от Джакомо дела Порта, построена е в края на XVI в. и е променена по проект на Боромини. Боромини изгражда и спираловидната стълба, хитро прикрита с гипсова украса. Това е едно от оптическите забавления, които обичали да измислят Боромини и неговият съперник Бернини, за да измамят окото на зрителя. Стълбата е вдясно, зад малката открита градина със скулптури от XIX и XX в.
	Академията е основана в края на XVI в. от група художници. Наречена е на св. ап. Лука, защото той имал артистични наклонности. Интересната колекция е съставена от дарения на основателите и творби, завещани от художници, които не са членували в академията. Тя включва творби на Рафаело, Тициан, Пусен, Ван Дайк и Канова, както и на някои от малкото жени художнички от онова време, сред които Лавиния Фонтана, Ангелика Кауфман и Мари-Луиз-Елизабет Видже-Льобран.
	Наблизо, на ул. „Стамперия“ 6, се намира _Националната калкография_ (Calcografia Nazionale), музей на гравюрата. В нея има около 23 000 медни плочи, може би най-голямата колекция от гравюри върху меден лист в света — 20 000, като над 1400 от тях са дело на Джован Батиста Пиранези. Обикновено е отворена за посещения. На две преки от нея, в малката уличка „Скендербег“ 117 се намира забавният _Музей на пастата_ (Museo della Pasta), (тел.: 06 699 1120, отв. 9:30 — 17:30 ч.).


#	„Богородица на непорочното зачатие“
C>
	__Туристическа информация__
	Карта 5
	ул. „Венето“ 27
	тел. 06 487 1185
	Църквата и криптата затв. 12:00 — 15:00 ч.
	Автобуси: СЗ, 52, 61,62, 63, 80, 95,116,175,
	492, 590.
	Метро: Линия A (Barberini)
C$
	От архитектурна гледна точка Църквата на капуцините (един от францисканските ордени), както я наричат, е проста и непривлекателна. Така нейният основател кардинал Антонио Барберини, по-малък брат на папа Урбан VIII, се опитал да се противопостави на тогавашната (1626) барокова мода. Вътре обаче украсата е богата. Първият параклис вдясно е изписан от Пиетро да Кортона; там се намира и „Св. Архангел Михаил пропъжда Луцифер“ на Гуидо Рени. Във втория параклис има произведения на Ланфранко, в третия — на Доменикино, а в петия — на Андреа Саки.
	Повечето от посетителите идват тук с друго наум — под църквата се намират няколко малко страшни, но все пак привлекателни гробищни параклиса, „украсени“ със скелетите или отделните кости на около 4000 францисканци. Носете си пуловер.


>	От Испанския площад до „Вила Боргезе“

>>	Увод и карта
	{img:82_karta_6.jpg|#Карта 6.}
	{img:83_bogorodiza_naroda.jpg|#Фрагмент от надгробен паметник в „Богородица на народа“.}

	_С величественото си стълбище и елегантните магазини Испанският площад (Piazza di Spagna) е един от най-посещаваните в Рим. Близкият площад „Пополо“ (Piazza del Popolo) също е впечатляващ, прекрасен е и паркът „Вила Боргезе“._
	{img:84_popolo.jpg|#Оригиналният проект (по-късно отхвърлен) за площад „Пополо“ включвал терасовидна градина срещу тази.}
	В района на „Тридент“, и най-вече на Испанския площад се стичат безчет посетители — да похапнат, да напазаруват или да видят за пореден път архитектурното, художественото и археологическото минало на града.
	Районът започва от „Порта дел Пополо“ (Porta del Popolo) — портата в Аврелиановата стена, наричана някога „Порта Фламиния“, защото до нея свършвал древноримският път Виа Фламиния, свързващ столицата с пристанище Римини на Адриатическо море. В тази част на града се намират такива археологически паметници като Ара Пачис (Ага Pads Augustae) и мавзолеят на Август, ренесансовият дворец „Вила Медичи“ (Villa Medici), „Св. Троица на хълма“ (Santa Trinita dei Monti) с великолепния си изглед към града и още много църкви. Името „Триденте“ буквално означава „тризъбец“. То идва от градоустройствения план, разработен през XVI в. от тогавашните временни владетели на града, папите. От площад „Пополо“ тръгват три големи улици: „Рипета“ — към античното речно пристанище, „Бабуино“ — към хълма Квиринал (резиденция на тогавашните папи) през Испанския площад, и „Корсо“ — към площад „Венеция“ през центъра на града. По онова време на площад „Венеция“ са се провеждали прочутите надбягвания с коне, наречени „Варварските кушии“.
	Районът между хълма Пинчо (Monte Pincio) и река Тибър векове наред остава незаселен. Носели се слухове, че е свърталище на зли духове. Тук била и слабата точка в отбраната на Рим.
	С построяването на „Богородица на народа“ и на другите църкви на площад „Пополо“ обаче всичко това се променило. Това, че улица „Бабуино“ пресича Испанския площад, превръща площада във важен туристически и търговски център, а стълбището към „Св. Троица“ го свързва през хълма Пинчо с „Вила Боргезе“, великолепния парк, където се намират ред важни музеи като вила „Джулия“ (Villa Giulia) и прекрасно обновената галерия „Боргезе“.


>>	Испанският площад
C>
	__Туристическа информация__
	Карта 6
	Автобуси: 116, 119, 590.
	Метро: Линия A (Spagna)
C$
	{img:85_isp_stulbiste.jpg|#По времето на Чарлс Дикенс „Стълбището на Испанския площад“ било място за срещи на моделите на художниците. Мемориалната къща „Кийтс-Шели“ е в първата сграда вдясно и е отворена за посещение. Вляво е чайната „Бабингтън“.}
	Вече най-малко 400 години неправилният по форма продълговат площад с нетипичните си за тази част на Италия палми е сърцето на новия Рим, една от неговите главни забележителности. Сегашният вид на голямото му стълбище носи следите на няколко вълни важни влияния. За оформянето на основните забележителности папите наемали най-добрите архитекти. Французите платили строителството на триделната стълба, а техните конкуренти в борбата за благоразположението на папите — испанците, издигнали внушителния Испански дворец (1647) за посолството си при Светия престол. То се намира на един хвърлей разстояние от „Пропаганда Фиде“ (Propaganda Fide, „Конгрегация за евангелизиране на народите“), седалище на ватиканската мисионерска дейност. Да не забравяме и англичаните, рано-рано превърнали Рим и неговия център в задължителна спирка по време на Голямата обиколка на поетите, интелектуалците и благородниците.
	Интересно е, че преди да бъде открито испанско посолство тук, районът се е наричал „Френския площад“. Стълбището на Испанския площад е проектирано от Франческо де Сантис и е построено през 1720 г. на мястото на пътеката, която свързвала площада с красивата _църква „Св. Троица на хълма“_, известна с двете си успоредни камбанарии.
	Парите за построяването на 138-те травертинови стъпала (24 000 скуди) идват от завещанието на френски дипломат от XVII в. По време на строителството сумата е допълнена от Луи XV, крал на Франция.
	Днес стъпалата са любимо място за срещи на младите туристи. През пролетта тук се провежда великолепна изложба на цъфтящи азалии, по Коледа пък подреждат сцената на Рождество с фигури в естествена големина. През втората половина на XIX в. в по-тесния южен край на площада е издигната колона в чест на приетата през 1854 г. догма за Непорочното зачатие. Върху колоната е поставена скулптура на Богородица. На всеки 8 декември папата отива при колоната, за да украси с венец скулптурата.
	В долния край на „Стълбището на Испанския площад“ се намира _фонтанът „Баркача“ (дословно „старата лодка“), приписван на Пиетро Бернини, бащата на Джан Лоренцо Бернини. Фонтанът е поръчан през 1620 г. (почти сто години преди стълбата) от папа Урбан VIII (Барберини) — сами ще се досетите за това, като гледате пчелите, символа на неговото семейство. Заради ниското налягане обаче водата не изхвърча на силна струя от върха на фонтана, а ромоли от носа, кърмата и бордовете на мраморната стара пробита лодка. Не се знае дали това е напомняне за ролята на св. Петър като „рибар“ на човешки души, или е напомняне за наводнението от 1598 г. Срещу _Стълбата_ се намира _улица „Кондоти“ (Via dei Condotti) — търговската улица на Рим. Наречена е на подземния водопровод, построен от папа Григорий XIII (1572–1585) за водоснабдяване на квартала.
	Зад колоната с Богородица сякаш вклинена между две улици се намира _сградата на „Пропаганда Фиде“_ („Конгрегацията за евангелизация на народите“), седалището на ватиканската мисионерска дейност. Тя се смята за архитектурен шедьовър, съчетал труда на двама гении на епохата, двама съперници — Джан Лоренцо Бернини и Франческо Боромини. Бернини проектира фасадата към площада (обърнете внимание — тук има още каменни пчели!), а Боромини е нает за страничната част към улица „Пропаганда фиде“.


#	Английският квартал
	През XVIII в. чуждестранното присъствие на Испанския площад се увеличава — из околните улички се установяват интелектуалци от различни националности, но англичаните са толкова многобройни, че италианците започват да наричат всички чужденци с думата „англичани“. По-големите хотели се казват „Лондон“ (Hotel de Londres) и „Английски“ (Hotel des Anglais), даже днес най-предпочитан в района е хотел „Англия“ (Hotel d’lnghilterra). Тенисън и Текери са живели под наем на улица „Кондоти“ срещу Caffe в Greco, „Гръцкото кафене“ — любимо място за срещи на интелектуалците. Младият английски поет Джон Кийтс е починал през 1821 г. в розовата сграда на Испанския площад на номер 26, отдясно на _Стълбата_. Днес в неговия апартамент е уреден малкият, но интересен _музей „Кийтс — Шели“ с библиотека. От другата страна на _Стълбата_ се намира скъпата, но очарователна _викторианска чайна „Бабингтън“ (хлебчетата тук са страхотни!) — място за хранене на англоговорещите в Рим.


#	Пазаруване и мода
	Испанският площад е център както на най-голямата търговска зона в Рим, така и на модния свят в града. Днес централното му положение във вселената на римската висша мода се подсилва от „Модното дефиле под звездите“ през юли всяка година. Римските дизайнери на висша мода показват приказните си творения върху каменната каскада на _Стълбището_. Площадът и прилежащите малки улички по посока към улица „Корсо“ (сред тях улиците „Кондоти“, „Фратина“, „Боргоньона“, „Кароце“, „Кроче“, „Бока ди леоне“, „Марио дей Фиори“ и „Белсиана“) са истинска наслада за пристрастените към модата. Тук са всички маркови магазини — „Армани“, „Балестра“, „Булгари“, „Биаджоти“, „Фенди“, „Ферагамо“, „Фере“, „Джени“, „Гучи“, „Макс Мара“, „Мисони“, „Прада“, „Валентино“, „Версаче“, както и много други магазини за елегантно облекло, бижутерия, украса за дома и предмети на изкуството.
	Цените тук са високи, а съблазнителните данъчни отстъпки обикновено изискват огромно търпение на летището при заминаване. Изключение правят освободените от европейски данъци магазини, които правят спирката на митницата съвсем излишна. Дрехите са хубави, направени са добре, а при някои продукти, особено от кожа — дрехи, обувки, чанти може да намерите нещо наистина изгодно, трофей, с който да се похвалите вкъщи.
	Разбира се, има и други магазини за дрехи с по-ниски цени. На малката уличка „Гамберо“ изгодно се продават блузи и пуловери. На улица „Корсо“ — дългата улица между площад „Пополо“ и площад „Венеция“ — има много магазини за обувки и ежедневно и спортно облекло. Същото се отнася и за улица „Кроче“, където има и добри хранителни магазини.
	„Ринашенте“ на ларго „Киджи“ е отворен цял ден, включително и в събота, и в понеделник сутринта (в понеделник сутринта магазините за дрехи обикновено са затворени). През лятото затварят в събота следобед, но пък е отворено в понеделник сутринта. Срещу него е шопингцентърът „Галерия Алберто Сорди“. Магазините тук също са отворени цял ден.
	Уличките покрай „Испанския площад“ не са единствената търговска зона в града, макар че тук са най-елегантните, най-модните и най-скъпите магазини. Има още два големи търговски района — улица „Национале“ (широката калдъръмена улица от „Ларго Манянаполи“ до площад „Република“ или „Езедра“) с многобройни магазини за дрехи и изделия от кожа и улица „Кола ди Риенцо“ (от другата страна на реката, в Прати — тук цените са горе-долу същите).
	Ако сте наблизо, отбийте се във „Франки“, известен със скъпата си, но много вкусна готова храна за вкъщи. Ако ви е домъчняло за дома, можете да намерите нещо вкусно в деликатесния магазин „Кастрони“, непосредствено до „Франки“. Освен това в района около „Кампо дей фиори“ („Полето на цветята“) и площад „Навона“ е пълно с интересни бутици и сувенирни магазини.
	Малкото останали сувенирни магазини, изпълвали някога центъра, все още съществуват и могат най-общо да се разделят на две групи. Едните продават неща, търсени от определена клиентела, или просто ръчно изработени стоки, които изискват доста време и специални умения — пример са многобройните магазинчета, скупчени в уличките зад Пантеона. Що се отнася до втория вид магазинчета, то тук все още могат да се намерят ръчно плетени копринени ресни и пискюли за ключове към старинни скринове и въженца за дърпане на драперии. Една от тези пасмантерии се намира на улица „Д’Арачели“, точно зад църквата „Исус“, друга — близо до парламента.
	Въпреки огромния брой магазини за дрехи улица „Бабуино“ е запазила част от миналото си като средище на антикварните магазини. Тук се продава всичко — от сребърни лъжици до антикварни мраморни масички и бюфети. Между другото, много писатели, като Стендал например, са се възхищавали на изчезналата вече елегантност, демонстрирана на площада през XVIII в.
	{img:86_proizvedeno_itala.jpg|#Много хора идват в италианската столица, както за да видят забележителностите, така и за да си напазаруват. „Произведено в Италия“ се е превърнало в синоним на съвършенство.}


>>	Пинчо
C>
	__Туристическа информация__
	Карта 6
	Автобуси: СЗ, 88, 95, 119, 490,
	495, 590, 628, 926.
	Трамвай: 2.
	Метро: Линия A (Flaminio)
C$
	{img:88_kupoli.jpg|#Куполи, камбанарии и тераси — така изглежда Рим, погледнат от върха на някой от многобройните хълмове.}
	Историците все още спорят откъде идва името на хълма Пинчо — който не е един от прочутите седем хълма на Рим. Дали на него е имало императорска резиденция, или се е намирала гробницата на Нерон? Или просто е бил крайградски район, където са живели патрицианските семейства на Древния Рим, включително и Пинции, които да са дали името на хълма? Не се знае. В началото на XIX в. районът е превърнат в очарователен парк с алеи за разходка, наричан „Булонският лес на Рим“. Така той се появява в творбите на Стендал и Хенри Джеймс.
	Паркът е създаден по време на краткото управление на френската администрация (1800–1815) и френското влияние в оформлението му е неизбежно. От площад „Пополо“ тръгват заоблени склонове и терасирани площадки, проектирани от архитект Джузепе Валадиер. Оттук, както винаги отбелязват пътеводителите, се открива великолепен изглед, особено по залез насреща ви в сгъстяващия се здрач блестят куполите на Рим. Виждат се „Св. Петър“, впечатляващият купол на Пантеона и искрящо белият паметник на Виктор Емануил II.
	Покрай алеите по инициатива на Джузепе Мазини (италиански национален водач от XIX в.) няколко десетилетия по-късно са поставени бюстове на италиански патриоти. През 1822 г. папа Пий VII пренася на Пинчо египетски обелиск, докаран в Рим от император Адриан.
	Преди сто години Пинчо, както и площад „Пополо“, бил предпочитано място за разходки. Днес обаче в почивните дни тук има много повече деца, отколкото благородни дами и господа. Но изгледът си заслужава посещението. Ако обичате да ходите пеша, трябва да знаете, че от Пинчо можете да стигнете до вила „Медичи“, „Св. Троица на хълма“ и „Испанския площад“ или, в другата посока, до парка на вила „Боргезе“.


>>	Площадът и „Порта дел Пополо“
C>
	__Туристическа информация__
	Карта 6
	Автобуси: СЗ, 81, 88, 95, 119, 490,
	495, 590, 628, 926.
	Трамвай: 2.
	Метро: Линия A (Flaminio)
C$
	{img:89_tridente.jpg|#На този площад, където се събират трите улици на „Триденте“ („Тризъбеца“), някога се е ляла кръв — използвали го за публични екзекуции. Освен това оттук започвали и конните надбягвания по улица „Корсо“.}
	Това е може би един ит най-впечатляващите площади в града, особено след като Римската община забрани движението на всички автомобили. Площад „Пополо“ (Piazza del Popolo) носи името си от Santa Maria del Popolo, църквата „Богородица на народа“, но и самият площад винаги е бил значима забележителност. Портата е един от главните входове към града още от времето на Древния Рим. От архитектурна гледна точка обаче комплексът е ренесансово, бароково и неокласическо произведение.
	През 1589 г. папа Сикст V премества египетския _обелиск_, поставен на Голямата арена, в средата на площада. През втората половина на XVII в. започва строителството на двете църкви, които подсилват театралния ефект на площада върху влизащите през „Порта дел Пополо“ хора. Църквите изглеждат еднакви, ала куполът на лявата — _„Богородица на Светия хълм“_, е овален, а на дясната — _„Богородица Чудотворна“_ — е кръгъл. През 1655 г. папа Александър VII поръчва на Бернини да украси вътрешната фасада на _Портата_ в чест на пристигането на кралица Кристина Шведска. Противниците на Реформацията смятат това, че тя приема католицизма, за силен пропаганден удар. Поставеният надпис гласи: „Щастливо и благословено да е влизането“.
	Последният щрих в оформлението е в стил неокласика и принадлежи на Валадиер. Той издига полукръглите постройки, които ограждат площада, фонтаните и лъвовете. Така мястото се превръща във великолепна смесица от френски монументализъм и римска топлота. От началото на XIX в. кафенетата по _площад „Пополо“_ са предпочитаното елегантно място за кафе или аперитив.


>>	„Богородица на народа“
C>
	__Туристическа информация__
	Карта 6
	пл. „Пополо“ 12
	тел. 06 361 0836
	Затв. — пон. — събота: 12:00 — 16:00 ч.,
	в неделя: 13:30 — 16:30 ч.
	Автобуси: СЗ, 81, 88, 95, 119, 490, 495,
	590, 628, 926.
	Трамвай: 2.
	Метро: Линия A (Flaminio)
C$
	Говори се, че на мястото на църквата бил погребан император Нерон. Папа Паскал II (1099–1118) обаче разкопал предполагаемия гроб, изгорил намерените останки и ги изхвърлил в Тибър. След това построил параклис, посветен на Дева Мария. По-късно „Богородица на народа“ е преправяна няколко пъти. Днес виждаме ренесансовата трикорабна църква с много странични параклиси. През следващите векове по нея също са правени промени — Браманте увеличава апсидата, а Бернини преработва украсата на интериора и добавя няколко барокови щриха към фасадата. В началото на XVI в. прилежащият манастир, който днес не съществува, бил посещаван от Мартин Лутер (само няколко години след това августинският монах ще започне протестантската Реформация).
	Огромната художествена стойност на църквата се дължи на вътрешната украса, изработена от едни от най-талантливите художници на XVI в. Първият параклис вдясно — на рода Дела Ровере, е изписан от Пинтурикио.
	Негови са стенописите „Преклонението пред Младенеца“ и величествените библейски сцени зад олтара и над него по сводестия таван. В главния бароков по стил олтар е изобразена Богородица на народа.
	Столетия наред се е смятало, че е нарисувана от св. Лука, но специалистите по история на изкуството я датираха към XIII в. и я приписаха на Сиенската школа. Първият мраморен олтар, проектиран през 1473 г. от Андреа Бреньо, сега се намира в сакристията. За да го видите, трябва да влезете през вратата в края на десния напречен неф и да продължите по коридора. Зад главния олтар са величествените гробници на кардинал Асканио Сфорца и кардинал Джироламо Басо дела Ровере и двете изваяни от Андреа Сансовино.
	Най-интересен в църквата е _параклисът „Черази“_, вляво от главния олтар. Тук се намират картините на Караваджо „Покръстването на св. Павел“ и „Разпването на св. Петър“.
	{img:90_pokrastvane.jpg|#"Покръстването на св. Павел" е една от двете драматични картини на Караваджо, украсяващи параклисите на тази църква.}
	{img:91_kidji.jpg|#Мраморният под и полилеят (три преплетени херувимчета) в блестящо украсения параклис „Киджи“ са дело на Бернини.}
	Не трябва да се пропуска и _параклисът „Киджи“_, дело на Рафаело Санти. Разположените в лявата и дясната му стена необичайни мраморни гробници на банкера Агостино Киджи и брат му вероятно са вдъхновени от римската пирамида на Цестий. Мозаечната украса в купола е изработена по скици на Рафаело.
	Две от четирите ъглови скулптури — „Пророк Авакум и ангелът“ (ангелът го отнася да даде храна на Даниил в „лъвовата яма“) и „Даниил и лъвовете“, са от Бернини. „Раждането на св. Дева“ над олтара е на Себастиано дел Пиомбо. В апсидата зад главния олтар има два витража. Те са нещо доста необичайно за Рим и със сигурност са сред първите в града.
	Преди да си тръгнете, вдясно от най-дясната врата, обърнете внимание на малко страшния скелет, поставен в една клетка с пеперуда (тя символизира Възкресението).


>>	Ара Пачис
C>
	__Туристическа информация__
	Карта 6
	Ларго „Августо императоре“
	тел. 06 8205 9127
	Отв. — втор. — нед., 9:00 — 19:00 ч.,
	затв. — пон. $
	Автобуси: СЗ, 81, 119, 224, 590, 628, 926
C$
	{img:92_ara_pachis.jpg|#Ара Пачис е построен след победата над Антоний и Клеопатра при Акциум (Гърция), украсен е с фризове и листа от акант и е обърнат с лице към мавзолея на Август.}
	Един от най-известните паметници в Древния Рим е церемониалният олтар Ара Пачис, издигнат през 9 г. пр.Хр. в чест на Pax Romana, Римският мир, настъпил, след като Август завоювал Испания и Галия (така наричали Франция). През 1568 г. олтарът бил изкопан на парчета при площад „Сан Лоренцо ин Лучина“. През 30-те години на XX в. бил сглобен, като били възстановени липсващите парчета. Днес съоръжението е вградено във внушителна нова постройка по проект на известния американски архитект Ричард Майер.
	Олтарът е направен от кремав италиански мрамор и сега е поставен върху правоъгълна платформа. Релефите са изумителен пример на най-висококачествена класическа скулптура и представляват голям художествен интерес. Процесията, изобразена на по-дългите странични стени, наистина се е състояла на 4 юли 13 г. пр.Хр. Отстрани има половин фигура, обърната към близкия мавзолей — това е Август. След него вървят няколко свещеници (фламени) и членове на неговото семейство, включително и зет му Агрипа. Агрипа е втори в процесията, което показва, че е очевидният бъдещ наследник. Като надпис върху новото външно съоръжение е поставено заглавието от разказа на самия император за неговите дела: Res gestae Divi Augusti („Делата на Божествения Август“).
	Днес Ара Пачис е ключовият обект в голям строителен проект, ръководен от Майер. Новата сграда включва център за конференции, книжарница, библиотеки, офиси и ново изложбено пространство.
	Обраслият и сериозно занемарен _мавзолей на Август_ непосредствено до строежа е сред най-важните паметници на Древния Рим и първата от двете големи кръгли гробници в града. (Другата е замъкът „Св. Ангел“.) От 2008 г. тя вече се реставрира.


>>	Вила „Джулия“
C>
	__Туристическа информация__
	Карта 6
	„Вила Джулия“ 9
	тел. 06 32 26 57
	Затв. — пон.
	$$. Аудио екскурзовод: $
	Трамваи: 2, 3, 19
C$
	{img:93_etrusi.jpg|#Тайнствените етруски владеели Централна Италия до VI в. пр.Хр. Тогава властта взели римляните и възприели голяма част от етруската култура.}
	Нима може да се желае нещо повече? Вила „Джулия“ е не само върхово постижение на ренесансовата архитектура, но и хранилище на една от най-важните колекции от етруско и предримско изкуство в света (от 1889). Вилата е построена между 1551 и 1553 г. от папа Юлии III (1550–1555). За целта той наема едни от най-прочутите архитекти на епохата — Микеланджело, Базари, Аманати и Виньола, да разширят и да облагородят съществуващата по-ранна постройка. Получава се завършен израз на ренесансовото разбиране за взаимовръзката екстериор — интериор, зародило се 40 години преди това при вила „Фарнезина“.
	Щом преминете входния вестибюл, се озовавате в полукръгла зала с колонада. Таванът е изписан и създава илюзия за беседка, която хармонира с вътрешния двор и градините. В дясната градина има възстановка на етруски храм. В другия край на вътрешния двор има покрита веранда, която води към сенчест, поставен по-ниско нимфеум. Двуетажният _Национален музей „Вила Джулия_“ (Museo Nazionale di Villa Giulia) e разположен в дясното и лявото крило на сградата. В него се влиза през лявата страна на колонадата. В първите шест зали са показани артефакти главно от некропола Вулчи. Има даже възстановка на гробница от Черветери — град в сърцето на някогашната Етрусия.
	Едва ли някой би искал да пропусне _Зала 7_ с омагьосващите многоцветни теракотени фигури в естествена големина от края на VI в. пр.Хр. — Херкулес, Аполон и богиня, държаща малко дете. Те вероятно са изработени от Вулка, майстор скулптор от Вейо. Смята се, че той е автор и на украсата на огромния храм на Юпитер, издигал се някога на хълма Капитолий. _Зала 9_ (партерът вляво) е абсолютно задължителна. Тук се намира великолепният световноизвестен саркофаг на млади съпрузи, полегнали на одър. На горния етаж има безброй предмети, домакински съдове, бронзови прибори, оръжие, бижута и керамика.
	В другото крило на музея са показани още материали от различни гробници и храмове. Завладяващ е частично възстановеният фронтон от храма на Аполон от местността Ло Сказато, а бюстът на Аполон е великолепен. Лицето му е леко обърнато надясно и е съсредоточено, сякаш слуша пророчество.


#	„Вили и паркове“
	Рим е един от най-зелените градове в Европа. Местната аристокрация създава в своите имения необикновено голям брой паркове, а финансовите й затруднения в по-ново време я принуждават да ги продава на държавата. Тези големи тревни пространства по хълмовете се наричат просто „вили“, което означава, че паркът някога е бил частно имение. Крайградски имения не са планирани, за да се живее в тях постоянно, служили са само за прекарване на свободното време. За същото са служели и именията, опасващи града по време на Древния Рим. Днес римските паркове са отворени от разсъмване до здрач и са любимо място за всички бегачи, пенсионери и безцелно шляещи се хора.
	Сградата в имението се наричала „казина“, „къщурка“. Думата очевидно нарочно е в умалителна форма. В епохата на Ренесанса благородниците започват да се надпреварват да строят потънали в зеленина дворци за удоволствия, обкръжени от места за съзерцание. Тази мода продължава и през епохата на барока. Къщите стават все по-големи и по-блестящи. За какво са ги използвали? За еднодневно бягство от лятната жега, за пикник, за тържества или, както е в случая с „Вила Боргезе“ (най-известния от парковете), за да съхраняват и показват великолепни колекции от произведения на изкуството.
	{img:94_vila_borgeze.jpg|#Паркът на „Вила Боргезе“.}
	{img:95_janikul_park.jpg|#Паркът „Яникул“ е едно от калкото места, където могат да се видят Арлекин и Полишинел.}
	{img:96_gradini_vatikana.jpg|#Градините на Ватикана. В информационния офис на площад „Св.Петър“ може да се уреди обиколка на Ватикана.}
	Не всички „вили“ са запазени. От „Вила Лудовизи“, заемала някога по-голямата част от района на улица „Венето“, не е останало абсолютно нищо. Градините на вила „Джулия“, днес Музей на етруското изкуство, са погълнати от градското строителство. Същият е и случаят с вила „Джустиниани“ близо до Латерано. За късмет на днешните римляни обаче няколко десетки „вили“ все пак са оцелели. „Вила Ада“, „Вила Торлония“ и „Вила Шара“ са сред онези, които осигуряват място за разходка на чист въздух. Разбира се, има и други паркове. Някои са засадени около антични паметници като „Парка на Траян“ на хълма Опио около Траяновите терми и парка „Шипиони“ около останките от гробницата на Корнелий Сципион, построена от могъщото семейство на Сципионите през III-II в. пр.Хр., близо до Апиевия път.
	„Вила Боргезе“ е като Сентрал парк в Ню Йорк или парка „Св. Джеймс“ в Лондон. Нейните 80 хектара предлагат на жителите на Рим свободно пространство за бягане, каране на колело, езда и разходки сред зеленина, скулптури, неокласически храмове и фонтани в центъра на града. Тук има изкуствено езеро, зоологическа градина и затревен амфитеатър (пл. „Сиена“) под сянката на пиниите. В амфитеатъра ежегодно през май се провежда шоу с коне. До вила „Боргезе“ може да се стигне от различни места — „Порта Пинчана“, горния край на улица „Венето“, площад „Фламинио“, точно зад площад „Пополо“, както и от галерия „Боргезе“. В парка се намират няколко големи музея — галерия „Боргезе“, Музеят за модерно изкуство и вила „Джулия“.
	Южно от „Вила Боргезе“, между Пинчо и Испанския площад се намира вила „Медичи“. Тя е построена за тосканския кардинал в градините на Лукул — известен римски чревоугодник и бохем. Хенри Джеймс нарича градините на тази късно ренесансова сграда „приказно-призрачно място“. Днес във вилата е разположена Френската академия. Тя се използва за временни изложби (тел. 06 67611). През лятото в голямата градина се провеждат концерти на открито. Това е единствената възможност да се разгледат градините. Сред другите градски паркове са „Дория Памфили“ на хълма Яникул, построена през XVII в. за принц Камило Памфили. В нея има красива „казина“, която за съжаление обикновено не е отворена за посещения. Тя е най-големият парк в града — заема 180 хектара и има периметър от 9 км — рай за бегачите и любителите на чистия въздух. През 60-те години на XX в. княгиня Памфили продава вилата, за да плати огромните си данъци. „Вила Челимонтана“, първоначално „Вила Матеи“ (по името на семейството, което я е построило през XVI в.), се намира на хълма Целий и е очарователно място за разходки сред антични статуи. Тук се намира и един от 13-те обелиска в Рим. През лятото в парка се провежда популярен джаз фестивал.


>>	Галерия „Боргезе“
C>
	__Туристическа информация__
	Карта 6
	пл. „Шипионе Боргезе“
	тел. 0632810 (v)
	Затв. — пон. Изисква се предварително записване
	$$ Аудио екскурзовод: $.
	Ежедневни обиколки на английски: $
	Автобуси: 38, 52, 63, 80, 86,88, 92, 116,
	217, 360, 495, 910
C$
	Кардинал Шипионе Боргезе живеел в центъра на Рим в разкошния си градски дворец на пл. „Фонтанела Боргезе“, ала в началото на XVII в. си построил „казина“ (къщурка) в обширното си имение на края на града. В нея била подредена огромната колекция на семейството от скулптури, тук идвали и на излети. През 1807 г. Наполеон Бонапарт принудил зет си Камило, потомък на Шипионе, да отстъпи на Лувъра голяма част от колекцията (374 произведения). По-късно обаче колекцията била попълнена с разкопки в земите на семейството и различни откупки. През 1891 г. семейната колекция от живописни платна също била преместена във вилата, а през 1902 г. финансови затруднения принудили княз Паоло да продаде вилата и парка на държавата.
	През XVIII в. триетажната вила е реконструирана, а преди години е ремонтирана. Сега фасадата й с двете еднакви кули от двете страни и колонадата в средата блести в искрящо бяло. Двойната стълба нарочно имитира проектирания от Микеланджело вход към Сенаторския дворец, разположен на Капитолия. По фасадата има декоративни ниши и гипсови орнаменти.
	Вътрешната украса на вилата също е от XVIII в. и ако отвън тя е привлекателна, то вътре е направо забележителна — за вниманието ни се борят рисувани тавани, разкошни тапети, украса от изкуствен мрамор, порфирени камини, позлатени гипсови орнаменти, мраморен под и великолепни произведения на изкуството. Всяка зала е подчинена на една тема, украсата на тавана и изложените скулптури и картини по стените са в съзвучие, затова не забравяйте да поглеждате нагоре. Би било добре да си купите книжка или касета с беседа от книжарницата в мазето.
	Скулптурната колекция на приземния етаж съдържа някои от най-известните произведения в света. Преди да се изгубите сред тези удоволствия, обърнете внимание на изкопаните от семейните земи римски подови мозайки от IV в., изложени във входната зала. Те изобразяват завладяващи с реализма си сцени на гладиаторски бой. При портретите върху мозайката са написани имената на гладиаторите. Отбелязаните с Θ — първата буква от гръцката дума „танатос“ („смърт“) — са получили палец надолу и са били убити. Стенописите върху арките изобразяват победата на римляните над настъпващите гали.
	В Зала I се намира мраморната _статуя на Паолина Боргезе_ (Полин Бонапарт), сестрата на Наполеон. Тя лежи полугола на нещо като шезлонг. Говори се, че съпругът й, принц Камило, бил възмутен от нейната нескромност и години наред пазел скулптурата под ключ.
	{img:97_polin.jpg|#Възхитителният неокласически скулптурен портрет на Полин, сестрата на Наполеон Бонапарт, като Венера Победителка (Venus Victrix).}
	Тук са и три изключителни _скулптури от Бернини_. И трите са изваяни, когато римският гений е бил около 25-годишен. В Зала II ще намерите „Давид“ (ок. 1624), който се подготвя да стреля с прашката срещу противника си.
	Съсредоточеното лице на младия герой е автопортрет на скулптора. В Зала III е поставена _композицията „Аполон и Дафне“_ (1622–1625) — младата нимфа напразно се опитва да избяга от бога. Същата сцена е нарисувана и на тавана. Ръцете и краката на Дафне са започнали да се превръщат в лаврово дърво. Чувственото движение на двете преплетени тела показва способността на автора да предаде текстурата на кожата и косата. Друга негова творба — „Отвличането на Прозерпина“ (ок. 1622), в следващата зала показва същите невероятни умения. Обърнете внимание как пръстите на Плутон се впиват в бедрото на богинята.
	{img:98_prozerpina.jpg|#"Отвличането на Прозерпина" на Бернини е само една от великолепните скулптури, изложени в обновената галерия „Боргезе“, където украсите на стените и тавана се състезават за вашето внимание.}
	Последната зала на този етаж — VIII, е забележителна по-скоро с живописните си платна, отколкото със скулптурите. Тук са показани няколко невероятни творби на _Караваджо_ — „Св. Йероним“ (1605), „Давид с главата на Голиат“ (1609–1610) и „Богородица с конярите“, наричана понякога „Богородица със змията“. „Болният Бакхус“ (1593) е автопортрет. " Богородица с конярите" е свалена от един от важните олтари в „Св. Петър“ почти веднага, след като е поставена, защото е сметната за богохулна.
	Горният етаж е подходящо място да хвърлите един поглед на градината зад сградата. Освен това тук се намира _Художествената галерия_, или Пинакотеката. Чудесните картини следват една след друга. Представени са някои от най-известните художници в западноевропейската живопис — Белини, Брондзино, Кореджо, Кранах, Доменикино, Фра Бартоломео, Ланфранко, Лоренцо Лото, Пинтурикио, Рафаело, Рени, Рубенс, Тициан и Веронезе.
	Зала IX е особено вълнуваща заради „Богородица с Младенеца, св. Йоан и Ангелите“ (ок. 1488) на Ботичели, „Портрет на млада жена с еднорог“ на Рафаело, рисувана през 1506 г., както и много известната му „Свалянето от кръста“ (1507) и още съкровища. В следващата Зала X се намира интересната картина „Младият св. Йоан Кръстител“ (1525) от Брондзино. Обърнете внимание на тавана. Темата на изображенията е Херкулес, но успоредно с митологичните сцени върви и великолепен геометричен орнамент. Позлатените орли и дракони са символи на семейство Боргезе.
	Зала XIV заслужава особено внимание. Тук има още няколко творби на Бернини, включително и два автопортрета, бюстове на неговия покровител — Шипионе Боргезе, и величествен макет на останала неизработена статуя на Краля Слънце Луи XIV от теракота. В Зала XIX е показана известната картина на Доменикино „Кумската сибила“ в целия й източен блясък, както и неговата „Диана“ (1616–1617). Картината на Федерико Барочи „Бягството на Еней от Троя“ (1598) подсказва на Шипионе Боргезе да поръча на Бернини голямата мраморна група, поставена днес в Зала VI на първия етаж. В Зала XX има няколко платна на Тициан, сред тях е и възхитително красивата „Земната и небесната любов“.


#	Как се влиза в галерия „Боргезе“?
	Влизането в галерия „Боргезе“ е по-сложно, отколкото в другите музеи. Първо, имате само два часа да разгледате музея. Второ, ако носите нещо със себе си, включително и ръчна чанта, отивайте направо към гардероба — от входа ще ви упътят натам.


>	От Пантеона до площад „Венеция“

>>	Увод и карта

	_ Това е сърцето на съвременния Рим, кварталът, където солидните паметници от миналото — кръгли храмове, скулптирани колони, коринтски капители и ренесансови фонтани, се редуват с най-важните институции на днешния ден._
	{img:99_slon.jpg|#Фрагмент от мраморния слон пред църквата „Богородица над Минерва“.}
	{img:100_karta_7.jpg|#Карта 7.}
	{img:101_panteon.jpg|#Пантеонът често е наричан „Ротондата“ заради своя купол. Оттук и името на площада — „Ротонда“.}
	За занаятчии и йезуити, банкери и политици, римляни и гости на града — централната му част, простряла се между Пантеона (Panteon) и площад „Венеция“ (Piazza Venezia), е необикновено място, смесица от антична, средновековна и ренесансова история. По улица „Корсо“ и на площад „Венеция“ във величествените каменни дворци, принадлежали някога на римските благородници, днес се намират най-големите италиански банки и застрахователни компании.
	На площад „Колона“ срещу двореца „Киджи“ (Palazzo Chigi, XVI в.) се намира седалището на италианския министър-председател. Дворецът гледа към Колоната на Марк Аврелий, издигната през 193 г. сл.Хр. — тя е 80 години „по-млада“ от Колоната на Траян. Разположената в близкия дворец „Монтечиторио“ (Palazzo Montecitorio, фасадата му е дело на Бернини) Камара на депутатите гледа към един от 13-те египетски обелиска в града. В този район човек всеки ден си пие кафето на вълнуващия фон на Пантеона. Езическият храм, издигнат преди 1900 години, по-късно е превърнат в църква, а днес е национален паметник. Тук са погребани няколко крале, една кралица и неколцина художници.
	За управата на Рим винаги е било трудно да поддържа реда на ремонтирания неотдавна площад „Ротонда“. Сега той е затворен за превозни средства, а в периферията му са разположени кафенета. Но да се държат настрани мотопедите не е лесна задача. Положението е подобно на онова през XIX в. Тогава властите направили отчаян опит да затворят рибния пазар и другите сергии с хранителни продукти, които обаче продължавали да изникват. Папа Пий VII поставил метална плоча в опит да прочисти района от „срамни сергии“ и „невероятно грозни неща“. Днес по ирония на съдбата плочата се оказва на стената на сградата, в която е разположена най-новата придобивка на площада — „Макдоналдс“.
	Наблизо се намира и църквата „Богородица над Минерва“ (Santa Maria sopra Minerva). Тя принадлежи на Доминиканския религиозен орден — главен участник и в Инквизицията, и в Контрареформацията. Очарователният малък каменен слон на площада, проектиран от Джан Лоренцо Бернини (но не и изработен от него), символизира интелигентността. Доста по-многозначителен като символ, предвид политическата обстановка през 16 в., е мостът над ул. „Сан Иняцио“ зад църквата „Минерва“, по който доминиканските монаси ходели при своите колеги, йезуитите, в йезуитската църква „Св. Игнатий“.
	Срещу Римския колеж — бивше йезуитско училище, а днес гимназия, се намира дворецът „Дория Памфили“ (Palazzo Doria Pamphilli). Сред предците на това благородно римско семейство има и папи, и князе. В наше време те са превърнали огромния си внушителен дворец и великолепната си колекция от произведения на изкуството в съвременен музей. Наблизо е и главната църква на йезуитите — „Исус“ (II Gesu). Тук щедрата барокова натруфеност служи за прослава на Бога.
	Няколко улици, включително и „Корсо“, излизат на площад „Венеция“ и днес той прилича повече на транспортен център, отколкото на градски площад. Пътният полицай с каска, изправен на своя подиум по средата на кръстовището, е неизменна част от пейзажа и е увековечен в безброй филми и реклами.
	От архитектурна гледна точка дворецът „Венеция“ може да се приеме за начало на модерния град — кръстопът между Средновековието и Ренесанса. Но обликът на площада се променя изцяло едва след издигането на паметника на Виктор Емануил II в края на XIX в. За да може паметникът да се вижда от улица „Корсо“, дворецът „Венеция“ (с чудесен вътрешен двор и градина) бил разглобен тухла по тухла и издигнат отново на площад „Сан Марко“ (Piazza San Marco) зад ъгъла. Базиликата „Св. Марк“ е построена през IV в. в чест на св. Марк. Говори се, че той написал прочутото си евангелие в близкия молитвен дом. Точно пред базиликата се намира една от известните „говорещи“ статуи — пищната „Госпожа Лукреция“.


>>	Пантеонът
C>
	__Туристическа информация__
	Карта 7
	пл. „Ротонда“ 12
	тел. 06 6830 0230
	Отв. — всеки ден
	Автобуси: СЗ, 40, 46, 62, 63,64,
	70, 81, 87, 116, 119, 492, 628.
	Трамвай: 8
C$
	{img:102_panteon_oko.jpg|#През огромното „око“ на Пантеона заедно със светлината влиза и дъждът, затова в средата на пода има дренажни отвори.}
	Пантеонът — първоначално езически храм, посветен на боговете, и превърнат по-късно в християнска църква — се смята за образец на класическата архитектурна хармония. Това до голяма степен се дължи на пропорциите му — височината и диаметърът му са равни — както и на елегантно съчетаните различни форми и обеми. Пред кръглата сграда (ротонда) е поставен правоъгълен покрит вход с колони, наричан в древността „пронаос“, а по-късно върху него е издигнат триъгълен фронтон. Освен това куполът на Пантеона представлява такова архитектурно и инженерно постижение, че по негово подобие са построени много сгради по целия свят.
	_Куполът_ е излят от бетон върху временна дървена рамка. Диаметърът му е 43 м. (по-голям от диаметъра на купола на „Св. Петър“), а основата — почти 6 м. Предназначението на квадратните орнаменти по него е да намалят тежестта на свода, но едновременно с това и да създадат оптически ефект, да привлекат вниманието към центъра. Отворът, или „окото“ в тавана е с диаметър 9 м. Освен алюзията с око, взряно в Космоса, отворът, наричан на латински „окулус“, е и единственият източник на светлина и въздух в сградата. Стените са дебели 6 м. — прекалено много, за да се избиват прозорци.
	Сградата е издигната от императора философ Адриан през 118–125 г. сл.Хр. на мястото на по-ранна постройка. Не забравяйте, че Пантеонът е бил предназначен и за астрономически наблюдения. В древността двете равноденствия (21 март и 22 септември), както и лятното и зимното слънцестоене (21 юни и 21 или 22 декември), са били особено важни за земеделието и за сверяване на календара.
	Тук са се провеждали различни церемонии. Ако точно по пладне на 21 юни слънчевият лъч, влязъл през окото, попаднел на пода точно пред главния вход, това обещавало добруване.
	{img:103_schema_panteon.jpg|#Сградата на Пантеона се е съхранила забележително добре през вековете, което показва докъде са стигали техническите знания и умения на късноимперските архитекти и инженери.}
	_Колонадата_ отвън, предшествана от малка стълба, се състои от 16 червени и сиви гранитни колони с височина 12 м. и обиколка 4 м. Днес само четири от тях в лявата страна са подменени. Надписът под фронтона гласи: „Марк Агрипа, син на Луций, по време на третото си консулство построи това“. Той се отнася за по-ранна постройка от 27 г. пр.Хр., издигната от Агрипа в чест на тъста му, император Август. Бронзовите букви са нови, направени са през XIX в.,така че да пасват в отворите на оригиналните букви.
	През вековете и тук са правени промени. По време на посещението си в Рим през 663 г. византийският император Констант II сваля позлатеното бронзово покритие на купола. През VIII в. то е заменено с оловно. През Средновековието е пристроена и камбанария, но тя не просъществувала дълго.
	През XVII в. на нейно място били издигнати две еднакви _островърхи кули_ по проект на Бернини. Хората обаче толкова не ги харесали, че ги нарекли „магарешките уши“. През 1883 г. те били съборени. Огромната бронзова врата е антична, но вероятно е взета от друга сграда. В средата на XVII в. бронзовото покритие било свалено от гредите на колонадата. Бронзът бил използван, за да се излее оръдие за замъка „Св. Ангел“, както и да се направят красивите спираловидни колони на Бернини в балдахина над главния олтар на „Св. Петър“. Това било сторено по нареждане на папа Урбан VIII от рода Барберини. Кощунствените му действия предизвикали следната хаплива забележка от страна на римляните: „Което не направиха варварите, го направиха Барберини“.
	Пантеонът е най-добре запазеният античен паметник в Рим. Това до голяма степен се дължи на превръщането му църква през VII в., след като византийският император Фока го дарява на папа Бонифаций IV (608 или 609 г.) Вътрешността внушава благоговение. _Подобното на пещера централно помещение_ е разделено на три отделения. Трябва да се каже, че за разлика от другите езически храмове, в централното помещение на Пантеона са били допускани и обикновени богомолци, а не само жреци и благородници.
	В най-долната част на купола има шест ниши, без да се брои апсидата. Първоначално в тях е имало статуи на главните богове. Между нишите са поставени осем олтара, обрамчени от мраморни колони. Подът, реставриран през 1872 г., повтаря цветните геометрични мотиви от античността. От първоначалната мраморна украса на сегмента между основата и куполът е останало само едно малко парче.
	По сегашното оформление е работено през последните 400 години, като се започне от XV в. В него са включени и няколко по-значителни произведения на изкуството — например „Богородица с камъка“ в горната част на третия олтар вляво, където е _гробът на починалия през 1520 г. художник Рафало_. Тук са погребани и други художници, двама италиански крале и една кралица. В това няма нищо чудно — векове наред Пантеонът е свързан с изкуството. В сградата се намирала и управата на една от най-известните групи художници в Рим — „Академията на добродетелите“.
	_Фонтанът_ пред Пантеона е проектиран от Джакомо дела Порта и е построен през 1578 г. През 1711 г. папа Климент XI поставя в коритото му египетския обелиск.


#	От езичество към християнство
	Пантеонът е първият езически храм в Рим, превърнат в християнски — един особено важен акт. Наистина още през VI в. и други езически сгради са превърнати в християнски молитвени домове (например „Св. св. Козма и Дамян“) на Римския форум, „Богородица Козмедин“ („Богородица Хубава“), близо до _Форо Боарио_, но те от самото начало били строени за граждански, а не за религиозни цели. Освен това много от раннохристиянските църкви като „Св. Йоан Латерански“, „Св. Кръст“, даже „Св. Петър“ са построени в някогашните покрайнини на града, за да се улесни достъпът на поклонниците, от една страна, а от друга — да не се предизвиква гневът на онези римляни, които все още не изповядвали новата вяра. В крайна сметка, християнството не се разпространило изведнъж, без значителна съпротива и сблъсъци. Затова превръщането на най-големия езически храм, разположен в центъра на града, в християнски е имало сериозни последици. То показва, че към тогавашния момент християнството вече е било най-важната религия в Рим.


#	Кафе и кафенета
	„Кафелате“. Така италианците наричат топлата напитка от мляко с малко кафе, сервирана за закуска. Обикновено я пият вкъщи, особено децата. Е, може да се изпие и в кафенето на ъгъла. Според тукашния обичай удоволствието е човек да си пие кафето на бара, макар повечето кафенета да предлагат и маси.
	Най-разпространената форма на кафе извън вкъщи е еспресото. Но почакайте! Така би било твърде лесно. Всеки застанал на бара си има специална поръчка. „Кафе макиато“ („кафе с петънца“) е еспресо с няколко капки топло мляко. Ако искате млякото да е студено, ще кажете „кафе макиато фредо“. Някои предпочитат малко по-слабото, но повече като количество „дълго кафе“ (кафе лунго). А истински силното еспресо е „късо кафе“ (кафе ристрето). Ако не харесвате порцелановите чашки и искате кафето си в малка стъклена чаша, тогава поръчайте „кафе в стъкло“ (кафе ал ветро). Безкофеиновото е „декафеинато“, а работниците с престилките, които са на смяна от 7 сутринта, искат „подправено кафе“ (кафе коррето), т.е. еспресо с алкохол — грапа, бренди или анасонлийка. После идва легионът любители на капучиното. (Италианците не биха си и помислили да го пият след хранене!) То се приготвя с по-малко мляко, отколкото „кафелате“ и също е сутрешна напитка, но има разновидности — може да се поръча без пяна (сенца скюма), светло (киаро) или тъмно (скуро). „Американското кафе“ (кафе американо) се сервира в по-голяма чаша, а „кафе д’орцо“ се прави от ечемик.
	Кафето се появява в Италия през XVI в., когато един венециански ботаник го донася от Египет. Днес то е почти национална мания. „Да пием по кафе“ (Prendiamo il caffe) може да е успешна първа стъпка при запознанство. „Златната чашка“ (La Tazza d’Oro) на ъгъла на площад „Ротонда“ продава чудесно прясно смляно кафе за кафеварка тип „мока“, а за бар „Сан Еустакио“ няколко преки по-нататък, на едноименния площад, се говори, че използвал тайна техника за приготвяне на своята особено силна къса отвара. Другите кафенета също са добри. Многобройните кафенета в Рим са любимо място за разговори и зяпане по хората — национален спорт на италианците. Заедно с откритите кафенета на площада на Пантеона в района има и две с учудващо големи закрити помещения. Това са „Джолити“ на улица „Уфичи дел Викарио“ 40, известно със своя сладолед, и „Кафетерия“ на площад „Пиетра“.
	Най-известно в Рим от десетилетия насам е „Гръцкото кафене“ (Caffe del Greco) на модната улица „Кондоти“, почти срещу Испанската стълба. Тук са се събирали писатели и художници да обсъждат тенденциите в културата и да клюкарстват. То все още е очарователно място за срещи, но е на закрито. Мнозина предпочитат „Розати“ и „Канова“ с техните масички на открито, разположени от двете страни на сега свободния от превозни средства площад „Пополо“.
	От двете страни на площад „Навона“ също има кафенета, но _Antico caffe della Pace_ на улица „Паче“ (Via della Pace) е с много повече атмосфера. Хубаво местенце е и „Чампини“ на обновения площад „Лучина“, встрани от „Корсо“. Ако се озовете при „Св. Троица на хълма“ над _Стълбището_ на Испанския площад, отбийте се в потъналата в зеленина открита част на „Чампини“. Оттам се виждат покривите на площада. Защитените от капризите на времето кафенета по тротоарите на улица „Венето“ са скъпи, но предлагат нещо различно.
	Ако сте от страната на квартал „Трастевере“, можете да посетите „Де Марцио“ — бара на площад „Санта Мария ди Трастевере“, точно срещу базиликата. Той не е много луксозен, но в съботните и неделните сутрини тук се събират повечето обитатели на района. Други посещавани кафенета в района са „Червените сенки“ (Ombre Rosse) на площад „Сан Еджидио“ и „Приятели“ на площад „Трилуза“.
	{img:104_kafeneta.jpg|#	В римските кафенета можете да се насладите на еспресо, сандвичи и сладолед и едновременно да съзерцавате най-големите забележителности на града. Тук непринудените светски разговори се провеждат в сянката на Пантеона.}


>>	„Богородица над Минерва“
C>
	__Туристическа информация__
	Карта 7
	пл. „Минерва“ 42
	тел.06 679 3926
	Отв. — всеки ден
	Автобуси: СЗ, 40, 46, 62, 63,64, 70,
	81, 87, 116, 119, 492, 628.
	Трамвай: 8
C$
	{img:106_bogorodiza_rai.jpg|#"Успение Богородично" е нарисувана от Фра Филипо Липи. „Възнасянето на Богородица в Рая“ е предпочитана тема по време на Ренесанса.}
	Тази очарователна трикорабна църква със сводести тавани се смята за единствения наистина готически храм в Рим, макар че фасадата й е ранно ренесансова, а вътрешността, допълнена от прозорци розети, е променяна доста често. Строителството й е започнато през XIII в. от двама монаси — Фра Сиксто и Фра Ристоро. Била е предназначена за център на Доминиканския орден. Двамата по-рано ръководили и строежа на „Богородица Нова“ във Флоренция.
	Строителните работи започват върху съществуваща вече църква, построена през VIII в. сред останките на езически храм, посветен вероятно на Минерва — римската богиня на мъдростта и войната за благородна кауза. Отдясно на фасадата са поставени плочи, показващи докъде е стигала водата по време на честите разливи на Тибър. Наводненията спират едва през XIX в., когато са построени дигите на реката.
	Църквата става изключително престижна заради властта и влиянието на доминиканците — малко по-късно орденът оглавява инквизицията. Тук са погребани четирима папи, тосканският художник Фра (брат) Анджелико и св. Катерина Сиенска — съпокровителка на Италия заедно със св. Франциск. Много от римските благороднически семейства наемат най-известните архитекти и художници, за да изградят и украсят техни параклиси в църквата. Например в края на десния напречен неф се намира параклисът на семейство Карафа с великолепни фрески на Филипино Липи, изобразяващи живота на доминиканския светец Тома Аквински. До тях са и блестящите „Успение Богородично“ и „Благовещение“. Говори се, че двете малки момчета в „Тържеството на св. Тома“ на дясната стена са бъдещите папи от семейство Медичи — Климент VII и Лъв X, погребани в църквата. На лявата стена е гробницата на папа Павел IV. Той е от семейство Карафа и носи отговорността за затварянето в гето на римските евреи през XVI в.
	Вляво от параклиса се намира мозайката „Богородица с Младенеца на трон“. Тя е изобразена на златен фон, а от двете й страни има по един светец. Това е надгробен паметник в стил „козматеско“.
	{img:107_isus.jpg|#В скулптурата на Микеланджело Исус първоначално е бил съвсем гол, ала по-късно решили, че благоприличието изисква да се добави бронзова „набедрена препаска“.}
	Скулптурата „Христос носи кръста“ отляво на главния олтар е започната от Микеланджело. В петия параклис вдясно се вижда интересен фрагмент от „Благовещение“ на Антониацо Романо. Тук Богородица е изобразена да дава торбички с пари за зестра на три момичета. В седмия параклис има прекрасна ренесансова гробница от Андреа Бреньо. В саркофага под главния олтар се пазят мощите на св. Катерина, която убедила папите да се върнат в Рим от Авиньон. В стената зад олтара са вградени гробниците на папа Климент VII и папа Лъв X, изваяни от Антонио Сангало Млади. Вляво, в полутъмния коридор близо до задната врата, е учудващо простият, вграден в пода, гроб на Фра Анджелико.
	Помолете да ви покажат сакристията. През XV в. в нея са проведени два конклава за избор на папа. Тук е и превърнатата в параклис стая, където е починала св. Катерина. На тавана на четвъртата арка в сводестата галерия от 1566 г. (на дясната страна на колонадата) са изобразени четирима инквизитори без глави — те били осъдени и екзекутирани. Именно в прилежащия към църквата манастир Галилей бил заставен да се откаже от убеждението си, че Земята се върти около Слънцето. Легендата разказва, че когато се изправил (били го накарали да коленичи), едва чуто прошепнал: „И все пак тя се върти“ (Е pur si muove!).
	На площада отвън е поставен възхитителен каменен слон. Той е проектиран от Бернини през 1667 г., а папа Александър VII съчинил надпис за мъдростта и ума на слона.


>>	Разходка в сърцето на Рим
C>
	__Туристическа информация__
	картата 7 и 8
	Площад „Монтечиторио“
	2,4 км
	2 ч.
	Площад „Сан Марко“
	_Не пропускайте:_
	Колоната на Марк Аврелий
	Площад „Пиетра“
	„Св. Игнатий“
	„Исус“
C$
	{img:108_karta_8.jpg|#Карта 8}
	Вече много векове наред в този район се намират основните политически институции на Италия и това наистина е сърцето на съвременния град. Разходката ще ви отведе от площад „Монтечиторио“ до площад „Сан Марко“. По пътя ще навлезете в сложната плетеница от паметници на различните епохи.
	Тръгнете от площад „Монтечиторио“. Тук, в масивния дворец „Монтечиторио“ се намира Камарата на депутатите — долната камара на италианския парламент. Точно пред нея се издига един от египетските обелиски, донесени в Рим от император Август. На площада понякога се събират протестиращи. Тръгнете надясно към площад „Колона“, наречен така заради _колоната на Марк Аврелий_(1). Тя е издигната през 193 г. сл.Хр. в чест на неговата победа над маркоманите — едно от варварските племена, застрашаващи Рим. Зад нея се намира _дворецът „Киджи“_, построен през XVI-XVII в. Днес тук са кабинетът на министър-председателя и седалището на италианския парламент. Може да изглежда, че колоната не си е на мястото, но тя напомня колко важно е било това място и в епохата на Древния Рим (така, както е и с Пантеона).
	{img:109_vedekind.jpg|#Зад площад „Колона“ блести дворецът „Ведекинд“.}
	Напуснете площад „Колона“ по улица „Бергамаски“ — ще се озовете при 11-те масивни коринтски колони на _площад „Пиетра“_ (2), който вече е с нова настилка и е затворен за превозни средства. Сега колоните са вградени в стената на _Борсата_, а преди са били част от храм в чест на император Адриан, построен през 145 г. от неговия наследник Антонин Пий. Продължете в същата посока по улица „Буро“ и ще се озовете пред друга наслада за очите — _площад „Сант Инацио“_(3), едно истинско бижу в стил рококо. Той е построен през XVIII в. и наподобява театрална сцена. Погледнете го откъм главния вход на голямата йезуитска църква „Св. Игнатий“. Сега минете покрай църквата по улица „Сан Иняцио“ и ще видите над главите си извития мост, свързващ йезуитите с техните съюзници в Контрареформацията — доминиканците, и доминиканската църква „Минерва“ зад ъгъла. Улица „Сан Иняцио“ свършва на _площад „Коледжо Романо“_ (4), където се намира и входът към _двореца „Дория Памфили“_ и галерия „Дория Памфили“.
	Завийте надясно по улица „Пие ди Мармо“ и обърнете внимание на огромния мраморен крак, дал името й. Той е поставен на кръстовището с улица „Св. Стефан от Како“ и вероятно е донесен от близкия Храм на Изида и Серапис. От него е взет и поставеният върху слона пред църквата „Минерва“ обелиск. Точно срещу мраморния крак, на номер 21, има фантастичен магазин за шоколад. На номер 62 има красив воден часовник. На кръстовището с бул. „Виторио Емануеле“ ще видите _главната църква на йезуитите — „Исус“_ (5).
	Сега завийте наляво и повървете малко до _ларгото „Торе Арджентина“_, наричано по-често просто ларго „Аржентина“, за да видите останките на _„четири древноримски храма“_(6) от епохата на Републиката (Templi Republicani).
	Пресечете ларгото и когато стигнете улица „Ботеге Оскуре“, се върнете по нея в посоката, от която сте дошли. На номер 31 ще видите входа към _„Балбиевата крипта“_ (Cripta Balbi) — част от Националния музей на Рим, посветена на средновековния град. Тя е построена върху развалините на театър от епохата на Римската империя. След това завийте надясно по улица „Полаки“ и вървете до очарователния _площад „Маргана“_(7). Тук завийте наляво и вървете по улица „Маргана“ до улица „Арачели“. Така ще стигнете до „Богородица Арачели“ (Santa Maria in Aracoeli, „Богородица от небесния олтар“, от ага coeli — „небесния олтар“) и до Капитолия (те ще бъдат от дясната ви страна). Завийте наляво и се върнете на улица „Ботеге Оскуре“, която прелива в _улица „Сан Марко“_ (8). Пресечете и вървете по нея до площад „Сан Марко“. Там ще видите базиликата и „говорещата статуя“ „Госпожа Лукреция“.


>>	Дворецът „Дория Памфили“
C>
	__Туристическа информация__
	Карта 7
	пл. „Коледжо Романо“ 2
	тел. 06 679 7323
	Затв. — четв.
	$$. Аудио екскурзовод: $
	Автобуси: 40, 46, 62,63, 64, 70,
	81, 85, 87, 95, 119, 175, 492, 628
C$
	{img:110_pamfili.jpg|#Тъй като семейството все още живее в частните апартаменти на „Дория Памфили“, можете да посетите тази част от двореца само сутрин.}
	Огромната сграда заема цялото разстояние между две преки. Тя е построена през 1435 г. и е принадлежала на кардинал Санторио, послушен свещеник, който позволил на папа Юлий II да го „убеди“ да отстъпи двореца на херцог Урбино, който случайно бил племенник на папата. Забележителната фасада в стил рококо към улица „Корсо“ е добавена по-късно.
	Семейство Памфили се премества да живее тук през XVIII в. и донася колекцията, започната от г-жа Олимпия един век по-рано, а днес — най-голямата и най-важната все още частна благородническа колекция в Рим. По тази причина стените в залите са наистина претрупани. Ала едва ли трябва да обръщаме внимание на това малко неудобство, когато става дума за творби на художници като Тициан, Рафаело, Веласкес и Рубенс. Под картините няма обяснителни надписи, затова използвайте аудио екскурзовода, включен в цената за вход, или си купете каталог на музея.
	Колекцията е подредена на първия, „благородническия“ етаж, където по-рано е живяло семейството. Той заобикаля голям вътрешен двор, който в един момент бил превърнат в бална зала в чест на един от императорите от Хабсбургската династия. Най-интересната част от колекцията е в ъгловата стая между коридори 1 и 2. Тук е „Портретът на папа Инокентий X“ (1644–1655) от Веласкес, както и бюстът на същия папа от Бернини. Коридор 2 е тържество на златото, кристала и огледалата. В залата, посветена на XVII в., между коридори 2 и 3, са изложени две платна на Караваджо — „Магдалина“ и „Почивка по време на бягството от Египет“. В коридор 4 има още една негова картина — „Св. Йоан Кръстител“. В зала „Алдобрандини“, където се срещат коридори 3 и 4, има прекрасни римски и други скулптури. Не пропускайте чудесния бюст на г-жа Олимпия, изваян от Алгарди, в ъгъла. Частните покои с разкошната си украса и произведения на изкуството също са отворени за посещения.


>>	Църквата „Исус“
C>
	__Туристическа информация__
	Карта 7
	пл."Джезу" 1
	тел.06 697 001
	Затв. — 12:30 — 16:00 ч.
	Стаите на св. Игнатий —
	отв. — пон. — съб. 16:00 — 18:00 ч.
	неделя — до 12:00 ч.
	Автобуси: 46, 62, 63, 64, 70, 81, 84, 87,
	492, 628, 780.
C$
	{img:111_fasada_isus.jpg|#Фасадата на църквата „Исус“.}
	Главната църква на ордена на йезуитите е пред барокова сграда, истинско въплъщение на духа на Контрареформацията. Строителството й е започнато от св. Игнатий Лойола (1491–1556) като допълнение към новото седалище на йезуитите в Римския колеж. Осветена е през 1584 г., но работата по украсата на интериора продължава чак go XIX в.
	Както много други, и тази църква има формата на латински (католически) кръст. Това означава дълъг централен кораб, а едно от четирите крила, тръгващи от купола, е по-дълго от останалите. Украсата е изключително богата — съвсем умишлено като противодействие на влиянието на протестантизма, който набляга на простотата. Йезуитите, напротив, подчертават важността на църквата и духовенството. Дългият кораб прави процесиите по-драматични, тъмнината подтиква вярващите да гледат само свещеника, застанал на издигнатия главен олтар. Богатата употреба на мрамор, позлатен бронз, лазурит и сребро в украсата на параклисите (най-вече на тези, разположени в краищата на главния напречен неф) е още един начин да се подчертае величието на бога. Параклисът вдясно, дело на Пиетро Кортона, е посветен на св. Франциск Ксаверий. Говори се, че в мощехранителницата се пази ръката му. Параклисът отляво е посветен на св. Игнатий, който е погребан тук. Сребърната статуя на светеца се приписва на скулптора Канова. Тя е поставена на мястото на по-ранна фигура, претопена от папа Пий VI, за да плати данъка на Наполеон. Фреските по тавана и в купола, изобразяващи пророци, евангелисти и църковните учители, са от края на XVII в. Бронзовият парапет пред параклиса е богато украсен с херувими и големи свещници, поставени върху резбовани мраморни поставки. Обърнете внимание на най-горния херувим, който държи кълбо от лазурит. В следващата сграда на площад „Джезу“ (Piazza del Gesu) 45 се намират _стаите, където е живял св. Игнатий_. Тук има величествени картини в техниката „зрителна измама“, дело на отец Андреа Поцо, и забележителни предмети от миналото.


>>	Площад „Венеция“
C>
	__Туристическа информация__
	Карта 7
	Площад „Венеция“
	Автобуси: Н, СЗ, 40, 46, 60,62, 63,
	64, 70, 81, 84, 85, 87, 95,119, 170,
	175, 628, 715, 716, 780

	* * *

	„Виториано“
	пл. „Венеция“
	тел.06 699 1718
	Отв. — всеки ден

	* * *

	Музей „Дворец Венеция“
	ул. „Плебешито“ 118
	тел.06 32810
	Затв. — пон. $
C$
	{img:112_plostad_venezia.jpg|#При паметника на Виктор Емануил II се намира и италианският Гроб на Незнайния воин. Оттук се открива живописна гледка към града.}
	Над площад доминира мрачният мраморен паметник на крал Виктор Емануил II от династията Савой — първият крал на обединена Италия. Строителството на паметника (наричан „Виториано“) е започнато през 1885 г., а откриването му е през 1911 г. Смятан някога за грозен, по времето на президента Карло Адзельо Чампи паметникът все повече придобива статут на патриотичен символ.
	До „Виториано“ се намира новият Централен музей на националното възраждане, както и изложбена площ с вход откъм бул. „Фори Империали“.
	_Дворецът „Венеция“_ (Palazzo Venezia) е построен в края на XV в. от венецианския кардинал Пиетро Барбо (бъдещия папа Павел II). Той е първият голям ренесансов дворец, но в него са вградени съществувалите по-рано средновековна кула и назъбена стена. Строителството на двореца съвпада със значими архитектурни промени в Рим. До началото на XIV в., когато папите избягват в Авиньон, развитието на градоустройството е съсредоточено около Латеранския дворец — тогавашната папска резиденция. При връщането си от изгнанието папите заварват Латеранския дворец запуснат и се преместват във Ватикана. Така е тласнато напред развитието на района между двата двореца.
	Дворецът „Венеция“ е бил и папска резиденция, и посолство на Венецианската република, а от 1797 до 1916 г. е резиденция на австрийския посланик при Светия престол. По време на фашисткото управление тук се помещава щабът на Бенито Мусолини.
	От балкона на двореца диктаторът произнася най-важните си речи. Днес в сградата е разположен _музей_. Той притежава голяма колекция от произведения на различните изкуства и често е домакин на специални изложби.


>>	„Богородица Арачели“
C>
	__Туристическа информация__
	Карта 7
	пл. „Кампидольо“ 4
	тел. 06 679 8155
	Затв. — 12:30 — 15:00 ч. (през лятото)
	и 12:30 — 14:30 ч. (през зимата)
	Автобуси: Н, СЗ, 40, 46, 60, 62, 63, 64,
	70, 81, 84, 85, 87, 95, 119, 170, 175, 628,
	715, 716, 780.
C$
	Няма друга църква в Рим, която толкова ярко да олицетворява отделните исторически етапи в неговото развитие. „Богородица Арачели“ (Santa Maria d’Aracoeli, „Богородица от небесния олтар“) е построена върху останките от древноримския Храм на Юнона, а 22-те й колони са донесени от други важни антични постройки.
	{img:113_stapala.jpg|#Посетителите изкачват 124 стъпала, за да стигнат до входа на църквата.}
	Раннохристиянската църква е издигната на мястото, където според легендата през I в. пр.Хр. Октавиан (бъдещият император Август) построил светилище, защото имал видение, предсказващо раждането на Христос. По тази причина императорът е изобразен на фреската върху апсидната арка — доста почетно място за владетел на Древния Рим. През XIII в. църквата е реконструирана от францисканците, запазвайки строгия романски стил на епохата, подчертан допълнително от незавършената фасада. Стръмната стълба е построена през 1348 г. вероятно като благодарност за края на чумата и отразява средновековното схващане, че спасението се постига само с жертви.
	Въпреки канделабрите и значителната реставрация вътрешността на църквата е запазила старинната си мрачна атмосфера. Подът е оформен в стил „козматеско“ и в него са вградени няколко гробници. Една от тях, тази на архидякон Кривели, е изработена от Донатело. Украсата на тавана увековечава морската победа на европейските сили при Лепанто през 1571 г. Не пропускайте _параклиса „Буфалини“_ (първия вдясно). Тук ще видите как ренесансовият реализъм (сцените от живота на св. Бернардино, нарисувани от Пинтурикио през 1485 г.) контрастира с изчистената византийска естетика („Богородица“ в главния олтар). Другите творби са от Беноцо Гоцоли, Арнолфо ди Камбио, Андреа Сансовино и Пиетро Кавалини. Наблизо е и параклисът „Пресветият Младенец“. През 1994 г. крадци отмъкват от него скулптурата на бебето Исус. Смята се, че фигурата е била направена от маслиново дърво от Гетсиманската градина и е имала чудодейна лечебна сила.


>>	Други места в района, които да посетите

#	Площад „Сант’Иняцио“
C>
	__Туристическа информация__
	Карта 7
	Автобуси: СЗ, 62, 63, 81,85, 95,
	116,119,175, 492, 628.
C$
	Този площад (1727–1728) е нещо наистина специално. Той е проектиран от архитект Филипо Рагуцини и наподобява театрална сцена, особено ако го погледнете откъм главния вход на _църквата „Св. Игнатий“_ (тел.06 679 4560; затв. 12:15 — 15:00 ч.). Църквата е построена в чест на св. Игнатий Лойола, основател на Ордена на йезуитите, и исторически е официалното място за молитви на близкия йезуитски Римски колеж. Завършена била през 1650 г., обаче без купол, защото свършили парите. Тогава изобретателните художници нарисували платно, широко 17 м, което великолепно имитирало вътрешността на купол.
	Църквата има форма на латински кръст. Вътрешната й украса е претрупана с гипсови орнаменти, позлата и разноцветен мрамор. Най-забележителното произведение е фреската на тавана, изобразяваща влизането на св. Игнатий в Рая, нарисувана от отец Андреа Поцо. По стените също има негови работи. Те отразяват мисионерската дейност на ордена из целия свят. Всички фрески се виждат най-добре от кръга, очертан с жълт мрамор в средата на централния неф. Обърнете внимание на четирите големи женски фигури, символизиращи континентите, където йезуитите са работили най-активно.


#	„Св. евангелист Марк“ на Капитолия
C>
	__Туристическа информация__
	Карта 7
	пл. „Сан Марко“ 48
	тел.06 679 5205
	Затв. 13:00 — 16:00 ч.
	Автобуси: Н, СЗ, 40, 46, 60, 62, 63,
	64, 70, 81,84, 85, 87, 95, 119, 170,
	175, 628, 716, 780.
C$
	Базиликата „Св. Марк“ е една от 25-те римски църкви без енория, основани през епохата на ранното християнство. Основана е от папа св. Марк през 336 г. сл.Хр. и е посветена на неговия съименник св. Марк, който според някои легенди е написал своето евангелие именно тук. Престроявана и реставрирана многократно, тя е с подчертано бароков интериор. Мозайката в апсидата обаче е от IX в. На нея е изобразен Христос Благославящ. Обърнете внимание, че пръстите му са събрани по гръцки маниер — палецът пресича вдигнатите показалец и среден пръст. Нарисуваният вляво папа Григорий IV държи модел на църквата.
	Фасадата със своята двуетажна колонада е прекрасен пример на ренесансовата църковна архитектура. Предполага се, че е дело на Леон Батиста Алберти, въпреки че историците все още спорят.
	Непосредствено до църквата е дворецът „Венеция“. От него можете да надникнете във вътрешния двор с очарователен фонтан от XVIII в. и красива, макар и незавършена покрита двуетажна ренесансова лоджия.


#	Семейни и папски емблеми
	Мечки, волове, замъци, пчели, лилии, гълъби и дракони. Те са навсякъде в Рим — красят фасади, фонтани, понякога подове, често тавани, особено в църквите. Ако се чудите какво означават тези вездесъщи символи, това са хералдическите знаци на римските благороднически семейства. Гербовете са изрязани в дърво или в мрамор, отлети са от бронз и даже (в църквата „Богородица Арачели“, „Богородица от небесния олтар“) са оформени във вид на витраж.
	Ако над символа има папска тиара идва кръстосани ключа, значи някъде в родословното дърво има папа. Широката шапка с периферия и ресни означава кардинал. Като владетели на града през вековете папите са оставили най-много следи. При някои като Урбан VIII Барберини градът преживява истински строителен бум. Всъщност пчелите на Барберини се срещат може би по-често от звездата на Киджи, лилиите на Фарнезе, гълъбите на Памфили и дракона и орела на Боргезе.


>	Марсово поле
>>	Увод и карта

	_Някога тук имало обширна речна низина, но през XIV в. папите решили да си построят дворец от другата страна на реката, на Ватиканския хълм, и през Ренесанса районът се превърнал в предпочитано място за живеене на римския елит._
	{img:114_karta_9.jpg|#Карта 9.}
	{img:115_fragment_marsovo_pole.jpg|#Фрагмент фонтан, Марсово поле.}
	Така древните римляни наричали обширната заливна тераса между хълма Квиринал и река Тибър. Преди инженерните работи на Траян тя била отделена от Римския форум със земно възвишение. През IV в. пр.Хр. започнали да я използват първо за лагеруване на военни части и учения, а след това и за игри и атлетически състезания.
	Сред тревата и дърветата били построени многобройни беседки за удоволствие и почивка на гражданите. Първоначално Марсово поле (Марсово поле) включвало по-голямата част от днешния център на Рим, по-късно размерите му били свити и с това име започнали да наричат местността, затворена в извивката на Тибър срещу замъка „Св. Ангел“ и църквата „Св. Петър“. В нея влиза горе-долу всичко между улица „Корсо“ и реката. Районът станал предпочитано място за жилищно строителство едва през 1377 г., когато папите се върнали от Авиньон и се заселили във Ватикана от другата страна на Тибър. Така Марсово поле се оказва една от най-старите части на съвременния Рим. Просторните му квартали са се запазили до голяма степен такива, каквито са били, преди някой изобщо да си помисли за широки булеварди като „Виторио Емануеле“. И тогава, както и сега, малките улички образували лабиринт, накъсван от просторни площади, например „Навона“ (Piazza Navona) с неговите величествени барокови фонтани, „Кампо дей фиори“ (Сатро dei fiori с пазара за храни и цветя) или „Фарнезе“ (Piazza Farnese) — един урок по ренесансова елегантност.
	Тук следите от миналото са навсякъде. Под площад „Навона“ на няколко метра под днешното ниво се намират останките от стадиона на император Домициан. Можете да видите част от тях, ако тръгнете на север от площада по улица „Агонале“ (Via Agonale) и в края й завиете наляво. Средновековните арки и пасажи извикват във въображението образи на търговци и на войници, дрънкащи с броните си. По сградите е отбелязано докъде е стигало нивото на водата при наводненията отпреди построяването на дигите. В този квартал ренесансовите дворци „Алтемпс“ (Palazzo Altemps) и Апостолическата канцелария (Cancelleria) си съперничат с бароковите палати като двореца „Памфили“ (Palazzo Pamphili) и църкви като „Св. Агнеса Навонска“ (Sant’Agnese in Agone) или „Св. Андрей от долината“ (Sant’Andrea della Valle). Елегантните улици „Джулия“, „Монсерато“ и „Коронари“ с техните църкви, скъпи апартаменти под наем, галерии и изискани антикварни магазини се редуват и с по-скромни пресечки. По улица „Джубонари“ има много магазини за дрехи и обувки с намалени цени, а в уличките около Театъра на Помпей и по улица „Говерно Векио“ ще намерите безброй дюкянчета на художници и занаятчии — преки наследници на по-раншните еснафи, много от които са дали имената си на днешните улици.
	{img:116_antikvariat.jpg|#Някои от улиците на района Марсово поле като „Джулия“, „Монсерато“ и „Коронари“ са пълни с антикварни магазини.}


>>	Площад „Навона“
C>
	__Туристическа информация__
	Карта 9
	Автобуси: СЗ, 46, 62, 64, 70, 81,
	87, 116, 280, 492, 628
C$
	{img:117_fontan_navona_porta.jpg|#"Мавърският фонтан" на Джакомо дела Порта е наречен така заради „чуждестранните“ черти, придадени от Бернини на централната фигура. По-малките фигури са копия от XIX в.}
	Площад „Навона“ — един от най-красивите площади в света — дава на посетителя възможност да усети сложността на 2000-годишната римска история. Грандиозна барокова композиция, той попада в контура на древноримски стадион. Днес хората идват тук в миговете за почивка — да побъбрят, да изпият по чашка, да хапнат на фона на величествената красота, сътворена от човешка ръка.
	Разгледайте внимателно сградите по края на площада. Те са построени върху местата, където са били трибуните на Арената за състезания — стадиона, построен от император Домициан през 86 г. сл.Хр. с 30 000 седящи места.
	След като през 1377 г. папите се върнали от Авиньон и избрали за своя нова резиденция Ватикана, в района започнало трескаво развитие. През 1477 г. например папа Сикст IV преместил централния пазар от историческото му място на Капитолия тук. Пазарът останал на площада 390 години и даже днес оживява в традиционните коледни сергии за играчки и украса, изнасяни ежегодно през декември.
	Сегашният вид на площад „Навона“ датира от 40-те години на XVII в. Тогава папа Инокентий X Памфили избира площада за място на новата си семейна резиденция — сграда с изискани фонтани и църква. Дворецът „Памфили“(завършен през 1650 г.) и „Св. Агнеса Навонска“ (завършена десет години след него) са дело на Джироломо Райналди, на сина му Карло и на Франческо Боромини.
	{img:118_pochivka.jpg|#Някога на мястото на площад „Навона“ се провеждали спортни състезания в гръцки стил, а днес е място за почивка.}
	В _двореца „Памфили“_ (днес посолство) са запазени фреските на Пиетро да Кортона, разказващи историята на Еней. _„Св. Агнеса Навонска“_ е построена на мястото, където през IV в. 13-годишната християнка Агнеса била съблечена гола пред очите на всички, защото отхвърлила ухажванията на сина на римски офицер.
	Според легендата косата на девойката изведнъж пораснала толкова дълга, че прикрила голотата й. Агнеса обаче все едно загинала — била обезглавена през 304 г. сл.Хр. по време на гоненията на император Диоклециан срещу християните. Фасадата на църквата е проектирана от сприхавия Боромини, който работил по нея, докато през 1657 г. не се скарал със семейството на папата.
	Величествените фонтани на площада са свързани с легендарното съперничество между Бернини и Боромини. Боромини загубил поръчката за централния фонтан „Четирите реки“ (Fontana dei Quattro Fiumi) заради умелите ласкателства на Бернини към г-жа Олимпия, снахата на папата.
	Казват, че Бернини направил една от скулптурите с вдигната ръка, сякаш се предпазва от неизбежното падане на „Св. Агнеса“, а Боромини изваял статуята на светицата върху църквата с ръка на сърцето, сякаш отговаря: „Няма да падна“.
	Но това е измислена история. Фонтанът е завършен през 1651 г. — няколко години преди фасадата на Боромини. _„Мавърският фонтан“_ е дело на Джакомо дела Порта, а Бернини е проектирал само централната фигура.


#	Паскуино, „говорещата“ статуя
	Инакомислещите и антиклерикалите закачали крайни по съдържание съобщения върху него с надеждата да подбудят народа да се надигне срещу папите. От името на Паскуино, „говорещата“ статуя, идва нашата дума „пасквил“ (къс анонимен сатиричен коментар по злободневен въпрос). Паскуино, кръстен на един устат шивач от квартала, не бил сам. Имал си „приятели“, с които „разговарял“ — речният бог „Марфорио“, сега в Капитолийския музей; Факино Хамалина от улица „Лата“, встрани от „Корсо“; „Абат Лудовик“ от площад „Видони“ близо до бул. „Виторио Емануеле II“; и пищната „Госпожа Лукреция“, поставена отстрани на площад „Венеция“.


>>	Дворецът „Алтемпс“
C>
	__Туристическа информация__
	Карта 9
	пл. „Сант’Аполинаре“ 44
	тел. 06 3996 7700
	Затв. — пон.
	Аудио екскурзовод:$
	Обиколка с екскурзовод на италиански —
	в неделя; на английски — при поискване: $$$$$
	Автобуси: СЗ, 30, 70, 81, 87, 116, 280, 492, 628
C$
	{img:119_altemps.jpg|#Кардинал Марко Ситико Алтемпс наема Мартино Лонги Стари да обнови неговия дворец и архитектът създава този елегантен вътрешен двор.}
	След дълъг период на упадък и запустение дворецът, „Алтемпс“, през XVI u XVII в. резиденция на благородници и кардинали, е великолепно реставриран от италианското правителство. Днес той е част от Националния музей на Рим и не трябва да го пропускате. Сградата и нейната украса се състезават за вниманието на посетителя с многобройните безценни образци на класическата скулптура. Смята се, че типичната за Рим кула (altana), от която се открива красива гледка, е първата по рода си и впоследствие се е превърнала в задължителен елемент за всеки благороднически дворец. Застанете на отсрещната страна на улицата и погледнете нагоре. Ще видите четири обелиска и хералдическия символ на семейството — козирог.
	Дворецът, както много сгради от същата епоха, е принадлежал на поредица италиански благороднически семейства. Построен е през 1477 г. от член на семейство Риарио, а през 1568 г. е купен от кардинал Марко Ситико Алтемпс, който събира в него огромна библиотека и богата колекция от антични скулптури. Днес тези съкровища са пръснати из големите музеи по света. Тук са върнати само 16 екземпляра от оригиналната колекция. По-късно семейството продава двореца на Светия престол, който го превръща в духовна семинария.
	Италианското правителство купува двореца през 1982 г., когато той е в окаяно състояние.
	Сбирката днес включва произведения на изкуството от няколко големи римски колекции. Сред тях е и сбирката „Бонкомпани Лудовизи“, години наред достъпна само за учените. Сега обаче всеки може да види изложените в музея световноизвестни произведения като величествения _Трон Лудовизи_ с нарисуваното на него раждане на Афродита, спиращия дъха саркофаг с изображения на жестоките битки между римските и варварските войници, затрогващия жест в „Самоубийството на гала“ и вдъхновяващия благороден „Арес“, възстановен от Бернини. През XVI и XVII в. реставрацията означавала да се допълнят липсващите части. Музеят „Алтемпс“ е един от малкото, които обясняват това. На табелите отстрани на скулптурите са защриховани добавените части, има и подробни обяснения на английски.
	В изписаната лоджия на първия етаж (над партера) са подредени _бюстовете на цезарите_ от колекцията на Лудовизи. В малката богато украсена в стил зрял барок _църква „Св. Аникет“_, осветена през 1617 г., ще видите изумителни инкрустации с мрамор и седеф. Между другото, това е може би единствената частна църква, в която се пазят мощи на светец — св. Аникет, мъченик, един от първите християнски папи. Фреските разказват за смъртта му чрез обезглавяване. Историята на св. Аникет всъщност е променена от семейството, за да съвпадне с историята на Роберто Алтемпс, осъден от папа Сикст V на смърт чрез обезглавяване (за прелюбодейство).
	Самият дворец „Алтемпс“ е също толкова интересен, колкото и показаните в него експонати (както е и в случая с „Вила Боргезе“). Първоначалната украса по стените и таваните е възстановена в предишния си блясък и показва постепенния преход от ренесанс към барок, характерен за благородническите дворци. _Вътрешният двор_ наистина спира дъха. Четири от статуите тук са от оригиналната колекция на Алтемпс, има и нимфей — извит стенен фонтан, украсен с мозайки, миди и разноцветни камъчета, каквито често се срещат в древноримските вили. Не пропускайте и стаята с поразителната камина на кардинал Алтемпс („Стаята с камината“), „Стаята на рисуваните гледки“ и „Стаята с бюфета“. През XV в. той е бил приемна и фреските в него показват сватбените подаръци и поздравителните картички, изпратени на първите обитатели на двореца — Джироламо Риарио и Катерина Сфорца.


>>	„Св. Лудовик Френски“
C>
	__Туристическа информация__
	Карта 9
	пл. „Сан Луиджи дей Франчези“ 5
	тел. 06 688271
	Затв. 12:30 — 15:30 ч. и в четвъртък
	цял следобед.
	Автобуси: СЗ, 30, 46, 62, 64, 70, 81,
	87, 116, 280, 492, 628
C$
	Църквата е завършена през 1589 г. ренесансовата й фасада се приписва на Джакомо дела Порта, но скулптурите й я датират от XVIII в. Посветена е на френския крал Луи IX, канонизиран след смъртта му. Църквата е френска — в украсата на първия етаж ще видите хералдическата лилия.
	Вътре е малко потискащо — претрупано е с мраморна украса и паметници. Най-интересен е параклисът „Контарели“ с трите си картини от Караваджо. И трите показват сцени от живота на св. Матей и са шедьоври на драматичната композиция, светлосянката и реализма. В „Призоваването на св. Матей“ Христос сочи светеца. Драматичното съдържание на картината, непрякото осветление отдясно и невярващият израз на лицето на св. Матей са достатъчни, за да поставят Караваджо сред най-големите художници в света. Във втория параклис вдясно ще видите „Сцени от живота на св. Цецилия“ от Доменикино.
	{img:120_sv_matei.jpg|#"Мъченичеството на св. Матей" добре се разкриват драматичният реализъм и играта на светлосенките, характерни за Караваджо.}


#	Караваджо
	Истинското му име е Микеланджело Меризи. Родил се през септември 1573 г. и надали някой в малкото северно градче Караваджо подозирал до какви висоти ще се издигне момчето.
	Караваджо учи в Милано, далеч от центровете на класическото ренесансово изкуство Флоренция, Рим и Венеция, но внася в картините си изключителна смес от реализъм и драматично осветление. Той пристига в Рим едва 17-годишен и ежедневието му скоро се изпълва с разврат, пиянство и разюзданост. Пороците го водят надолу — търкания със закона, убийство, макар и неумишлено, бедност, болест и смърт само на 37 години. Не всички обичат художника. Свещениците от „Св. Лудовик“ отхвърлят първия вариант на „Св. Матей и ангелът“ заради „неуважителния“ според тях краен реализъм. Работата на Караваджо е наистина революционна за времето си. Той е сред първите, които използват максимално въздействието на светлосенките, и майсторски овладява този драматичен похват, за да изобразява човешкото с всичките му недостатъци и цялата му греховност даже когато сюжетът е евангелски. Творби на Караваджо могат да се видят в „Св. Августин“, в „Богородица на народа“ и в повечето по-големи музеи в Рим.


>>	„Св. Августин“
C>
	__Туристическа информация__
	Карта 9
	пл. „Сант’Агостино“
	тел. 06 6880 1962
	Затв. 12:00 — 16:00 ч.
	Автобуси: СЗ, 30, 70, 81, 87,
	16, 280, 492, 628
C$
	{img:121_sv_avgustin.jpg|#Макар в църквата да има няколко скулптури и картини, изобразяващи майчинство, в нея често са идвали ренесансовите куртизанки.}
	Широко стълбище и внушителна ренесансова фасада (може би една от най-ранните в Рим) ви въвеждат в църквата „Св. Августин“ (Sant’Agostino). Тя е завършена през 1483 г., но главният олтар е преоформен през XVII в. по проект на Бернини.
	Тук могат да се видят няколко значими произведения на изкуството — великолепната фреска на Рафаело „Пророк Исая“ и очарователната скулптурна група на Андреа Сансовино „Св. Ана, Богородица и Младенецът“ (1512) срещу нея. В първия параклис вляво се намира забележителната картина „Богородица и поклонниците“ на Караваджо (1605 г.), доста противоречива за времето си, защото поклонниците са изобразени реалистично — стари и бедни. Вдясно от главния вход се намира скулптурата на Якопо Сансовино „Богородица родилка“ с необичайни, пищни форми.


>>	„Св. Ив при Сапиенца“
C>
	__Туристисеска информация__
	Карта 9
	бул. „Ринашименто“ 40
	тел. 06 686 4987
	Дворът — отв. всеки ден;
	вътре — отв. — нед. 09:00 — 12:00 ч.
	Автобуси: СЗ, 30, 46, 62, 64,
	70, 81, 87, 116, 280, 492, 628
C$
	Църквата „Св. Ив при Сапиенца“ (Sant’lvo alia Sapienza) е посветена на покровителя на адвокатите и се намира в двореца „Сапиенца“ (буквално „мъдрост, знание“), днес Национален архив. До 1935 г. тук е разположен римският университет „Сапиенца“, основан от папа Бонифаций VIII през 1303 г. Поредица от папи наемат мнозина архитекти и художници за работата по сградата. Това може да се види по папските емблеми във вътрешния двор — орлите и драконите на рода Боргезе и пчелите на Барберини. Вътрешното оформление на църквата е направено през XVII в. от Франческо Боромини и представлява архитектурна игра на фантазията и тайнствеността. Вътрешният двор и фасадата са проектирани от Джакомо дела Порта. Отвътре църквата е бяла с необичайно съчетание на изпъкнали и вдлъбнати форми.
	Отвън зад десния ъгъл има малък фонтан, посветен на покровителя на този квартал, приелия мъченическа смърт римски войник Евстахий (св. Евстахий). Той бил тръгнал на лов. Тъкмо настигнал един елен и щял да го убие и изведнъж видял между рогата му кръст. Тогава приел християнството. Затова фонтанът представлява полица с книги и еленова глава с рога и кръст.


>>	Разходка: Средновековни загадки и ренесансов разкош
C>
	__Туристическа информация__
	картата 9, 10
	Площад „Тор Сангуиня“
	1,5 км — 1,5–2 ч.
	Площад „Санта Мария дела Паче“
	_Не пропускайте_:
	Стадиона на Домициан
	„Св. Спасител от дафиновата горичка“
	Гледката от моста „Сант’Анджело“
	„Новата църква“
	Молитвения дом на ораторианците
C$
	{img:122_karta_10.jpg|#Карта 10.}
	В Древния Рим обширното пространство на Марсово поле било предоставено за лагеруване на военни части, за стадиони и беседки. Повечето от тези постройки сега или са изчезнали, или са под земята, но много от средновековните и ренесансовите сгради все още си стоят и пазят грижливо спомените си.
	Тази разходка започва от _площад „Тор Сангуиня“_ (Piazza di Tor Sanguigna) северно от площад „Навона“. Тук все още може да се види парче от миналото — под парапета се намира част от основата на _„стадиона на Домициан“_(I в.), а зад вас остава средновековната кула, дала името на площада. Вляво, близо до очарователния олтар на номер 2, започва _ул. „Коронари“_ (Via dei Coronari). Днес тук са разположени чудесни (но и скъпи) антикварни магазини. Страничните улички предлагат любопитни гледки. Вдясно е много тясната уличка „Св. Трифон“ (San Trifone). Следва _площад „Сан Салваторе ин Лауро“_ („Св. Спасител от дафиновата горичка“) (1). Тук е и едноименната църква с красив двоен манастир.
	Сега се върнете на улица „Коронари“ и вървете напред, като се отдалечавате от площад „Тор Сангуиня“. Така ще стигнете до улица „Панико“, където трябва да свиете вдясно. Обърнете внимание на малкия мраморен релеф на стената на номер 40. Това е табела на каменоделец. Когато стигнете края на улицата, внимателно пресечете крайбрежната улица „Лунготевере Тор ди Нона“, за да минете по _моста „Сант’Анджело“_(2). От него се открива спираща дъха гледка към крепостта „Св. Ангел“ и купола на „Св. Петър“. Мостът е великолепно украсен с величествените скулптури, проектирани от Бернини. Всяка от тях държи по един от символите на Разпятието — трънен венец, бич, пирон.
	{img:123_mavzolei_adrian.jpg|#Изглед към сградата, построена като Мавзолей на Адриан. Ангелът на върха на крепостта е дал сегашното й название — замъка „Св. Ангел“.}
	Пресечете обратно „Лунготевере Тор ди Нона“, но този път тръгнете по улица „Банко ди Санто Спирито“ — средната от трите улици, тръгващи ветрилообразно от площада, наричан в миналото „Дел Понте“ („При моста“). Тук някога изпълнявали публичните екзекуции. Непосредствено след църквата, вляво от вас, от другата страна на улицата има тъмен средновековен пасаж — _„Арко Дей Банки“_. На стената му има надпис, който показва височината на водата при наводнението през 1277 г. При „Банко ди Санто Спирито“ 3 пътят се разделя на две. Тръгнете наляво по живописната улица „Банки Нуови“ към _площад „Оролоджо“ („Часовникът“) (3), наречен така заради голямата часовникова кула. Тук отново завийте наляво по улица „Орсини“ и в края й хвърлете поглед на потъналия в буйна зеленина вътрешен двор на двореца, построен от семейство Орсини. Върнете се по същия път обратно на площада и продължете по същата улица, този път под името „Говерно Векио“ до _улица „Киеза Нуова“_ (4). Тук завийте надясно и в края на улицата пак надясно. Така ще се озовете пред късно ренесансовата църква, наричана от римляните _„Новата църква“ (официално името й е „Богородица от долинката“, Santa Maria in Vallicella). Застанете при статуята, посветена на поета Пиетро Метастазио, за да видите по-добре църквата. Молитвеният дом има любопитен вътрешен двор с колонада, а на последния му етаж се намира очарователната, макар и малко запусната библиотека (Biblioteca Vallicellana), проектирана от Боромини през 1637 г. Фреските по тавана на църквата са дело на Пиетро да Кортона, а над главния олтар има три творби на Рубенс. Ако излезете през страничната врата, ще се върнете на улица „Говерно Векио“. Продължете към _площад „Паскуино“_ (5) с неговата „говореща“ статуя. Статуята е до задната стена на двореца „Браски“, където наскоро бе повторно отворен _музеят на Рим_ (Museo di Roma). Тръгнете по улица „Санта Мария дел’Анима“ вляво, към _средновековната кула „Милина“_ (Tor Millina), завийте наляво и вървете няколко пресечки, докато се озовете в началото на улица „Паче“. Точно насреща си ще видите огромната драматична фасада на _църквата „Богородица на мира“_ (Santa Maria della Pace), изваяна от Пиетро да Кортона. На _площада_ пред нея има интересни кафенета.


>>	Площад „Кампо дей фиори“
C>
	__Туристическа информация__
	Карта 9
	Автобуси: СЗ, 46, 62, 64, 70, 81,
	87, 116, 492, 628
C$
	Площад „Кампо дей фиори“ (piazza Campo dei fiori) е едно от най-оживените и най-пъстри места в града. От 1869 г., когато е затворен пазарът на площад „Навона“, тук има пазар на открито. Всяка сутрин от понеделник до събота сергиите са пълни с пресни продукти, риба и цветя, а въздухът ехти от виковете на продавачите. Можете да дойдете и вечер. Млади италианци и чужденци изпълват евтините барове по площада. Оживените кръчмички са отворени до късно през нощта.
	{img:124_plostad_kampo_dei_fiori.jpg|#Площад „Кампо дей фиори“ е стъпил в два римски квартала — „Регола“ и „Парионе“. На номера 14 и 30 има табели, които показват техните граници.}
	{img:125_pazar.jpg|#Разпространението на супермаркетите и ресторантите за бързо хранене промени хранителните навици. Но този пазар на открито, преместен тук през 1869 г. от площад „Навона“, продължава да е жив.}
	Площад „Кампо дей фиори“ е един от важните площади, несвързани с определено благородническо семейство или важна сграда. Единствената по-забележителна постройка тук е _дворецът „Пио Ригети“_, построен в югоизточния край на площада върху руините на Театъра на Помпей. След решението на Светия престол през XIV в. да се установи във Ватикана „Кампо дей фиори“, както и останалата част на Марсово поле, започва да придобива все по-голямо значение. Площадът се намирал на пътя на улица „Папалис“ (днес вече я няма) и на улица „Пелегрино“ — пешеходните маршрути на поклонниците, идващи от южните части на града.
	Когато папа Сикст IV построява мост над Тибър (Ponte Sisto) за Светата 1475 г., площадът се превръща в транзитна точка за всички, които идват оттатък Тибър, зоната „Трастевере“, и съответно — в център на процъфтяваща търговия.
	През XVII в. обаче тази дейност се пренася в района на Испанския площад. Зад ъгъла, на улица „Бишоне“, се намира „Слънчевият хан“ (Albergo del Sole), считан за най-стария хотел в Рим. Някога на ъгъла на улиците „Капелари“ и „Гало“ имало и друг хан — „Кравата“ (La Vacca), управляван от Ваноца Катанеи, любовница на Родриго Борджия (бъдещия папа Александър VI) и майка на красивата, но с лоша слава Лукреция. В миналото голямото открито пространство на площада било много подходящо за всякакъв вид игри и процесии, да не говорим за публичните екзекуции. Тук през 1600 г. Инквизицията изгаря на клада като еретик Джордано Бруно. Днес на мястото на кладата, в средата на площада, е поставена негова статуя.


#	Имената на улиците
	През Средновековието и Ренесанса занаятчиите се стремели да правят дюкяните си заедно по еснафи — практика, често налагана от закона, а и от удобството. Така много улици в централната част на стария Рим получили имената на съответните професии.
	Например улица „Капелари“, която започва в северозападния край на площад „Кампо дей фиори“, е на шапкарите; улица „Баулари“ към площад „Навона“ е на чантаджиите; улица „Джубонари“ към улица „Аренула“ и гетото е на абаджиите. Други примери са улица „Киавари“ — на ключарите; улица „Седиари“ — на дърводелците и майсторите на столове; и улица „Балестрари“ — на майсторите на арбалети. На улица „Коронари“ работели майсторите на броеници; на улица „Честари“ — кошничарите, на „Фунари“ — въжарите; на „Стадерари“ — кантарджиите; а на улица „Боло“ („Клеймото“) златарите донасяли златото или среброто да му сложат контролен печат за проба.
	Един малък речник ще ви помогне да получите по-ясна представа за историческия контекст. Площад „Фико“ е наречен на столетно смокиново дърво, улица „Говерно Векио“ („Старото правителство“) — на голяма сграда, в която някога се намирало седалището на папското правителство, а улица „Солдати“ („Войници“), близо до площад „Навона“, била маршрут на военен патрул.


>>	Площад „Фарнезе“
C>
	__Туристическа информация__
	Карта 9
	Автобуси: СЗ, 23, 46, 62, 63,64,
	70, 81, 87, 116, 280, 492, 628
C$
	Дворецът „Фарнезе“ (Palazzo Farnese) се смята за най-красивата ренесансова сграда в Рим, а може би и в цяла Италия. Но великолепната постройка не може да бъде разглеждана отделно от красивия площад, на който се намира. Строежът на величествения дворец започва през 1514 г. по поръчка на Алесандро Фарнезе, станал впоследствие папа Павел III, и по проект на едни от най-големите тогавашни архитекти — Антонио Сангало, Микеланджело и Джакомо дела Порта.
	Отвътре дворецът е украсен от най-добрите художници на онова време — Анибале и Агостино Карачи, Доменикино и Ланфранко. За съжаление, по-голямата част от фреските не са достъпни, защото днес в сградата се намира френското посолство. Хералдическите лилии по фасадата и по фонтаните пред двореца обаче нямат нищо общо с Франция. Те са символ на римското благородническо семейство Фарнезе.
	{img:126_karachi.jpg|#Галерията „Карачи“, украсена с любовни сцени от митилогията като „Юпитер и Юнона“, оказва огромно влияние върху живописта на XVII в.}
	{img:127_vani_karakala.jpg|#Заедно с ваните папа Павел III Фарнезе извадил от Термите на Каракала и скулптурите.}
	По време на Ренесанса площадът бил смятан за неделима част от съответната благородническа резиденция. Този тук е украсен с гранитните вани от Термите на Каракала и е един от малкото в града, непроектирани от Джакомо дела Порта. Но пък на Дела Порта се приписва задната фасада на двореца, обърната към градината и реката. А на Микеланджело се приписва неосъществен проект за мост, който трябвало да свърже двореца с имението на семейството в „Трастевере“ от другата страна на реката. От този проект е изпълнена само очарователната арка, романтично прехвърлена над улица „Джулия“. _църквата „Св. Бригита“_ отляво на двореца е шведска. До нея се намира манастирът, където през 1373 г. умира св. Бригита.


#	Екстази
C>
	__Туристическа информация__
	_Домът на св. Бригита_
	Карта 9
	пл. „Фарнезе“ 96
	тел. 06 6889 2596 или 06 689 2497
	Затв. 13:00 — 16:00 ч.,
	позвънете, за да влезете.
C$
	Сравнително малкият мраморен стенен релеф в Дома на св. Бригита (Casa di Santa Brigida), изобразяващ екстаза по лицето на светицата след мистичен контакт с бог, вероятно е вдъхновен от Бернини, но не може да се сравнява с неговите творби. Пресъздаденото в мрамор видение на „Блажената Лудовика Албертони“ в „Св. Франциск край Рипа“ (San Francesco a Ripa, „Рипа Гранде“ е едно от речните пристанища, е наистина великолепно, а спиращият дъха „Екстаз на св. Тереза“ в „Богородица Победоносна“) накарал един пътешественик от XIX в. да възкликне: „Ако това е небесен захлас, аз току-що го преживях.“
	{img:128_ludovika.jpg|#Предпочитанието на Бернини към непрякото осветление особено ясно се вижда в „Блажената Лудовика Албертони“.}


>>	Разходка сред папите и принцовете
C>
	__Туристическа информация__
	Карта 9,11
	Площад „Фарнезе“
	2,5 км.
	2,5 км. 3 ч.
	Sant’Andrea della Valle
	_Не пропускайте:_
	„Св. Йероним Милосърдни“
	Улица „Джулия“
	Галерия „Спада“
	„Св. Андрей от долината“
C$
	Тази разходка ще ви даде възможност да се насладите на богати ренесансови и барокови детайли. За разлика от другите райони на Рим, Марсово поле винаги е било забележително еднородно. Това се дължи на факта, че строителството тук започва едва след 1377 г., когато папите се връщат от Авиньон, установяват се във Ватикана и провокират началото на ново градоустройствено развитие в района.
	{img:129_karta_11.jpg|#Карта 11.}
	{img:130_julia.jpg|#Обвитата с бръшлян арка над улица „Джулия“ е единствената следа от неосъществения проект да се свържат именията на семейство Фарнезе на двата бряга на Тибър.}
	Застанете с лице към двореца „Фарнезе“ с великолепната му наскоро реставрирана фасада и тръгнете надясно по улица „Монсерато“. Първо ще стигнете до малкия площад „Санта Катерина дела Рота“ (Piazza Santa Caterina della Rota), на който има три църкви. От лявата ви страна ще бъде кремавата _„Св. Джироламо Милосърдни“_ (San Girolamo della Carita, 1650–1660) (1). Задължително е да я посетите. Параклисът вляво от входа е оформен от Франческо Боромини с богата многоцветна мраморна украса. Обърнете внимание на драперията между двата коленичили ангела — на пръв поглед тя е от плат, но всъщност е мраморна.
	Продължете по улица „Монсерато“ и ще попаднете на площад „Ричи“. Тук се намира Г-образният изрисуван _дворец „Ричи“_ (2) от XVI в. Продължете нататък до кръстовището на улица „Монсерато“ и улица „Пелегрино“, откъдето започва _улица „Банки Веки“_ (3). Тук, на номер 145, не пропускайте мраморната табела с латински надпис. Тя отбелязва обхвата на древноримския квартал и датира от управлението на император Клавдий (41–54 г. сл.Хр.). По улица „Банки Веки“ има очарователни магазинчета за антикварни предмети и всякакви други джунджурии. Хвърлете един поглед на старата аптека на номер 24 (над вратата й висят червени фенери), после прекосете улицата, разгледайте фасадата и ще разберете защо сградата се нарича _„Дворецът с куклите“_ (Palazzo dei Pupazzi, наречен е така, заради орнаментите по фасадата, изобразяващи празни доспехи). На номер 118 ще видите внушителния вход на _Двореца „Сфорца Чезарини“_, построен от скандалния папа Александър VI (от семейство Борджия) през XV в.
	Продължете нататък и ще стигнете до улица „Чиматори“. Тя на свой ред води към най-красивата улица в Рим — „Джулия“, изградена от папа Юлий II в началото на XVI в., за да осигури по-добър достъп до Ватикана. Отдясно е църквата на флорентинците, живеещи в Рим — _„Св. Йоан на флорентинците“_. Сега завийте наляво по _улица „Джулия“_ (4) и ще минете покрай едни от най-красивите ренесансови дворци в града. Обърнете внимание на надписа Raf Sanzio над балкона на втория етаж на номер 85. Той се отнася за художника Рафаело. През Ренесанса мнозина известни творци живеели в съседство с благородните си клиенти. Разкошните пейки от травертин по сградата на номер 62 са част от грандиозното съдилище („Съдебната палата“), започнато от Браманте по поръчка на Юлий II, но останало незавършено. Непосредствено зад обвитата с бръшлян арка над улицата се вижда задната част на _двореца „Фарнезе“_. По-нататък е изумителният фонтан „Маскероне“, в който е вградена огромна мраморна древноримска маска. Няма как да го пропуснете.
	Преди да стигнете до моста „Понте Систо“, завийте наляво по улица „Полвероне“. На номер 15 В е входът на _галерия „Спада“_ (5) (тел. 06 687 4896, затв. — пон.). В нея са изложени платна на Рубенс, Тициан, Гуидо Рени, Андреа дел Сарто и др., но и самият дворец е много интересен. От централния вътрешен двор можете да видите известната „зрителна измама“, дело на Боромини. Оптичната илюзия, създадена от този бароков гений, кара малката скулптура в края на 9-метровия коридор да изглежда истински колос. След като посетите галерията, продължете нагоре по улица „Полвероне“ до площад „Капо ди Феро“, за да видите фасадата на _двореца „Спада“ с великолепна релефна украса, включително и статуи на Цезар, Август и Траян. Оттук тръгнете надолу по улица „Балестрари“, заобиколете края на площад „Кампо дей фиори“, продължете надясно към площад „Бишоне“, минете през желязната порта в далечния край и после — надолу по павираната алея (Passetto del Biscione). Така излизате на _улица „Грота Пинта“_ (6). Виждате ли как улицата завива надясно? Сградите са построени върху местата за трибуните в Театъра на Помпей — вероятното място, където на 14 март 44 г. пр.Хр. е убит Юлий Цезар. Сега тръгнете надясно, пресечете ларгото „Паларо“ и продължете по улица „Киавари“ до булевард „Виторио Емануеле II“. Голямата църква вдясно е _„Св. Андрей от долината“, където се развива първо действие на операта „Тоска“ от Пучини.


>>	Други места, които да посетите

#	Музеят „Барако“
C>
	__Туристическа информация__
	Карта 9
	бул. „Виторио Емануеле II“ 168
	тел. 06 6880 6848 или 06 687 5657
	Автобуси: СЗ, 40, 46, 63, 64, 70, 81,
	87,116,492, 628.
C$
	Хората наричат този немного известен, но приятен музей „Малката фарнезина“, въпреки че той няма никаква връзка с двореца „фарнезе“. Объркването е породено от това, че неговите собственици в миналото — френското благородническо семейство Льо Рой, са имали право да използват в герба си кралската лилия. Издигнат е през 1523 г. вероятно от Антонио Сангало Млади върху останките на сграда от късно имперския период. Дворецът е реконструиран няколко пъти, а днес е собственост на Римската община и в него е разположена колекцията от древно изкуство на Джовани Брако. Това е предимно скулптура (египетска, гръцка, асирийска, етруска и римска), подарена на града през 1902 г.


#	Дворецът на канцеларията
C>
	__Туристическа информация__
	Карта 9
	„Св. Лаврентий на Дамас“ пл. „Канчелерия“ 1
	тел. 06 6889 1661
	Затв. — 12:00 — 16:30 ч.
	Автобуси: СЗ, 40, 46, 63, 64, 70, 81,87, 116, 492, 628
C$
	Този дворец се смята за една от най-красивите ренесансови сгради в Рим. Построен е от Рафаеле Риарио, племенник на папа Сикст IV, с 60-те хиляди скуди, които спечелва на хазарт от Франческето Чибо, племенник на папа Инокентий VIII. Каменните рози на фасадата и по стените и пода на вътрешния двор са хералдически символ на семейство Риарио. Сградата е завършена през 1517 г., а историята й е тясно свързана с историята на римската аристокрация. Известно време е бил използван за канцелария, оттук идва и името му. По сградата е работил Браманте — негов е великолепният вътрешен двор с впечатляващата си двойна двуетажна лоджия.
	В _„Залата на 100-те дни“_ на втория етаж понякога се провеждат концерти. Фреските тук са дело на Джорджо Вазари и изобразяват сцени от живота на папа Павел III (от рода Фарнезе). Залата е наречена така заради мълвата, според която Вазари веднъж заявил, че е завършил фреските в нея само за 100 дни. „То си личи“, отговорил му Микеланджело. Става дума за същия Вазари, който в крайна сметка се прочул с написването на биографиите на големите художници от своето време („Животописи на най-известните живописци, ваятели и архитекти“). В дясната страна на двореца е вградена църквата „Св. Лаврентий на Дамас“ (San Lorenzo in Damaso). Обърнете внимание на колоните във вътрешния двор — някои от тях са взети от съществувалата на това място църква от IV в.


#	„Св. Андрей от долината“
C>
	__Туристическа информация__
	Карта 9
	пл. „Бидони“ 6
	тел. 06 686 1339
	Затв. — 12:00 — 16:30 ч.
	Автобуси: СЗ, 40, 46, 63, 64, 70,
	81, 87, 116,492,628.
C$
	„Св. Андрей от долината“ е проектирана от Джакомо дела Порта и е близка по стил с йезуитската църква „Исус“, фасадата и куполът (най-големият в Рим след този на „Св. Петър“) са дело основно на Карло Мадерно, а травертиновата фасада е добавена в средата на XVII в. от Карло Райналди. Ще забележите и самотния ангел, който краси горната й част. Градска легенда е как трябвало да има два ангела, ала скулпторът, раздразнен от критиките, казал на преподобния си покровител, че ако иска втори, ще трябва да си го направи сам.
	Вътрешната украса е пищна. Фреската „Славата на Рая“ е дело на Ланфранко, а най-големият му съперник Доменикино рисува пандантивите, за сметка на това блестящо. Доменикино рисува и сцените от живота на св. Андрей в горната част на апсидата. Тук са погребани двама папи от семейство Пиколомини. Очарователният параклис „Строци“ е в стил Микеланджело. Параклисът „Барберини“, първият вляво, е избран от Пучини като място на действието в първата част на операта „Тоска“. Тук Тоска обвинява любовника си Каварадоси в измяна, защото нарисуваната от него Мария Магдалина прилича на друга жена.


>	Ватиканът

>>	Увод и карта

	_Ватиканът е най-малката независима държава в света, но значението му е огромно. Той е историческото главно седалище на римския католицизъм и в същото време базиликата „Св. Петър“ и Ватиканските музеи съхраняват някои от най-големите художествени и научни съкровища на човечеството. _
	{img:131_karta_12.jpg}
	{img:132_satvorenie.jpg|#Фрагмент от фреската „Сътворение“ на Микеланджело от тавана на Сикстинската капела.}

>>	Ватиканът

	„Св. Петър“ е сърцето на римския католицизъм. Базиликата е построена през XVI в. върху гроба на св. апостол Петър (на когото Христос казва: „Ти си Петър и на тоя камък аз ще съградя Църквата Си“), на мястото на по-стара църква, издигната от император Константин. Огромната базилика е най-големият християнски храм на Земята, а грамадният й купол, създаден от Микеланджело, е известен по целия свят. В базиликата се пазят безценни произведения като „Пиета“ на Микеланджело и бронзовият балдахин на Бернини над олтара. „Св. Петър“ е външното лице на Ватикана — най-малкия независим град държава в света. Въпреки ограничената си територия Ватиканът има огромна Власт и Влияние, но не в традиционния светски смисъл. „С колко батальона разполага папата?“ — надменно попитал веднъж Сталин.
	Ватиканът е миниатюрен град, скрит зад стените, издигнати да го предпазят от мародерстващите сарацини. Държавата си има собствена пощенска станция и пощенски марки, съдебна система, газостанция, жп гара, комисар, телевизионен канал и въоръжени сили — Швейцарската гвардия, създадена през 1505 г. Тук се издава и ежедневник — влиятелният „Римски наблюдател“ (L’Osservatore Romano), и се излъчват ежедневни радиопредавания на повече от десет езика.
	Някога църквата управлявала по-голямата част от Италия, но между 1860 и 1870 г. войските на Пиемонт завладяват папската държава. Вследствие на това папата не напуска Ватикана през следващите почти 50 години. През 1929 г. двете страни подписват мирен договор.
	Папите живеят във Ватикана от края на XIV в., когато се връщат от Авиньон и заварват Латеранския дворец в развалини. Заселването на Ватиканската равнина става по-бавно, отколкото заселването на левия бряг на Тибър. От друга страна, олтарът с гроба на св. Петър подтиква този процес, а завръщането на папите го тласва силно напред. През XV и XVI в. на Ватиканския хълм кипи бурно строителство. В средата на XV в. папа Николай V (1447–1455) разширява и разкрасява по-ранните постройки. Неговите наследници също допълват комплекса. Сикст IV например построява параклис, който носи неговото име — Сикстинската капела, Александър VI (1492–1503) издига над него кула — Кулата на Борджия, а Юлий II възлага на Браманте, учителя на Рафаело, да построи новия „Св. Петър“.
	Навън, около стените на Ватикана, е разположен квартал „Борго“. До него са останките от Стената на Лъв IV (Mura Leonine), част от която свързва Ватикана със замъка „Св. Ангел“. Замъкът е построен като мавзолей на римски император, по-късно е превърнат в крепост, а при нужда се използва и за убежище на папите. През 30-те години на XX в. Мусолини дава разрешение на папа Пий XI (1922–1939) да свърже Ватикана и замъка и по друг начин — чрез широката улица „Кончилиационе“ („Улица на помирението“). Тя открива още по-добра видимост към „Св. Петър“, но при изграждането й е разрушен античен квартал.
	Днес по-голямата част от Ватикана е заета от Ватиканските музеи. Освен Сикстинската капела и Стаите на Рафаело те включват и Пио-Климентиновия музей, Пинакотеката, Григорианския светски музей, Египетския музей и Етруския музей.
	Входът е откъм криволичещата улица „Ватикано“ зад площад „Ризорджименто“ („Възраждане“). Отдясно на „Св. Петър“ се намира Апостолическият дворец с Бронзовата порта, дело на Бернини. Тук са покоите на папата. Оттук той ръководи огромната си, макар и не съвсем духовна империя. Когато е в двореца, папата всяка неделя се показва на прозореца, за да благослови вярващите. В сградата са и кабинетите на Държавния секретариат (Външното министерство).
	{img:133_kardinali.jpg|#Броят на кардиналите е различен, но само ненавършилите 80 години могат да стават членове на конклава, който избира новия папа.}


>>	Базиликата „Св. Петър“
C>
	__Туристическа информация__
	Карта 12
	Piazza di San Pietro
	тел. 06 6988 1662
	отв. — всеки ден
	Автобуси: 23,34, 40,46, 49, 62,
	64,81, 115, 116, 590,881, 982, 990
C$
	{img:134_sv_petar.jpg|#	Сегашната базилика „Св. Петър“ се издига върху по-ранната църква от IV в., построена при император Константин върху гроба на Апостол Петър.}
	Никой не знае точно през коя година св. Петър идва в Рим. Известно е само, че е било след 50 г. сл.Хр. Никой не знае и точната година на мъченическата му смърт. Известно е, че е бил разпнат на кръст на Императорската арена близо до Ватикана, по време на преследванията на Нерон. Следователно това се е случило някъде между 64 и 67 г. сл.Хр. Единственото сигурно нещо е, че още тогава мястото, където е погребан, придобива особено значение за членовете на новопоявилата се християнска секта.
	В началото на IV в., воден от желание да помогне на разрастващата се религия, а може би и за да получи помощ от нея, император Константин полага основите на първата базилика „Св. Петър“ (Basilica di San Pietro). Тя имала просторно преддверие и богата украса и била осветена от папа Силвестър I на 18 ноември 326 г. сл.Хр. Ала когато папите се върнали от Авиньон и избрали Ватикана пред запуснатия Латерански дворец, те заварили порутена и старата църква… Новата базилика отваря врати точно 1300 години след освещаването на старата — на 18 ноември 1626 г. Но раждането й е бавно и болезнено. Малко след като става папа, Юлии II (1503–1513) наема Браманте да построи новата църква. През 1506 г. е поставен основният камък, но световноизвестната внушителна сграда върху гроба на св. Петър е завършена едва 120 години след това.
	Кой е построил тази базилика? Много хора. А фактът, че при толкова баби внучето не е хилаво, е едно малко чудо. Първият спорен въпрос бил дали сградата да бъде във формата на гръцки кръст (с четири равни рамена), или на латински кръст (с по-дълго вертикално и по-късо хоризонтално рамо, поставено по-близо до горния край на вертикалното, както е при разпятието). Браманте казал гръцки, защото искал да направи църква, подобна на „Св. София“ в Константинопол. Латински, настоял Рафаело. Балтазаре Перуци също искал гръцки, а Антонио Сангало Млади — латински. Микеланджело се присъединил към групата през 1546 г. Той подкрепил гръцкия кръст, но успял да проектира само (само!) огромният купол, който и сега до голяма степен господства над силуета на Рим. Окончателното решение в полза на латинския кръст взел папа Павел V (1605–1621). През 1607 г. той възложил поръчката на архитект Карло Мадерно.
	По онова време Католическата църква била обхваната от Контрареформацията и папа Павел искал църквата да е голяма поне колкото нейната предшественица, а централният кораб да е още по-дълъг (187 м.), за да се подчертае важността на ритуала, а процесиите и другите обреди да станат още по-драматични. Това за жалост означавало вярващите да не могат да видят купола на Микеланджело още при влизането си, както било предвидено първоначално. Но и готовият купол бил по-висок и по-изкусно украсен, отколкото в проекта на 71-годишния маестро.
	{img:135_egipetski_obelisk.jpg|#Папа Сикст V нарежда да преместят древния египетски обелиск от старото му място вляво от базиликата на сегашното.}
	За създателя на _площад „Сан Пиетро“_ (Piazza di San Pietro) обаче спор няма. Проектът на Джан Лоренцо Бернини, изработен по поръчка на папа Александър VII Киджи, е единодушно признат за архитектурен шедьовър. Елипсовидното пространство е обрамчено от две полукръгли колонади с 284 огромни дорийски колони и 88 пиластри (четириъгълни колони, изградени от едната страна на стена) със 140 скулптури върху тях. Фасадата на храма е украсена със статуите на Христос, св. Йоан Кръстител и единайсет апостоли. Към входа води стълбище на три нива. От двете му страни са статуите на св. Петър и св. Павел. В средата на площада се издига египетски обелиск, поставен преди създаването на колонадата. Тук са построени и два фонтана. Единият е дело на Мадерно, а другият е негово копие, изработено от Бернини през 1677 г. По средата на разстоянието между обелиска и всеки от фонтаните е поставен по един каменен диск с надпис: „Център на колонадата“ (Centro del colonnato). Застанете на единия от тях и ще видите как четирите реда колони в съответния полукръг се превръщат в един. Наскоро реставрираната, широка 110 м двуетажна бигорова фасада (в бяло и охра с червени и зелени акценти по балкона за папската благословия) също е дело на Карло Мадерно и също е световноизвестна забележителност. В миналото обаче не всички са я харесвали. Френският художник Анри Матис веднъж казал, че тя прилича повече на гара, отколкото на църква. В колонадата има пет входа и още пет врати към църквата. От централния балкон папата отправя своето коледно и великденско приветствие „Към града и света“ (Urbi et Orbi). Оттук се оповестява успешното избиране на нов папа (Habemus Papam). Гипсовата украса на тавана във вътрешността на _портика_ на Мадерно е реставрирана великолепно. Обърнете внимание на двете конни статуи — „Константин“ от Бернини в десния край и „Карл Велики“ (1725) в левия. Те олицетворяват светската власт на църквата. Точно над централния проход се намират останките от мозайката на Джото „Лодката“, или „Христос върви по водата“. Някога тя красяла старата църква „Св. Петър“, построена от император Константин. Сега мозайката се вижда най-добре, ако застанете с гръб към централната бронзова врата на църквата. Вратата също е от времето на Константин, но през XV в. е украсена от флорентинския скулптор Антонио Аверулино (Филарете).
	{img:136_schema_sv_petar.jpg|#Схема св. Петър.}
	Крайната врата вдясно е Светата порта, която се отваря само през Свети години. Бароковият интериор на базиликата е наистина поразителен. Вероятно точно заради него Бернини е получил такова признание. Спрете за малко пред порфирната врата на Филарет. Точно тук е коленичил Карл Велики (а и други след него), когато го коронясвали за император. Сега тръгнете по централния кораб към напречния неф. Бронзовите черти по пода отбелязват дължината на други известни, но по-къси катедрали. Очите ви обаче ще се спрат направо върху огромния бронзов балдахин над папския олтар — точно както е предвидил Бернини. Балдахинът е отлят от бронза, свален от портика на Пантеона.
	Не пропускайте поредицата изображения, известни с името „Раждащата жена“ — в основите на колоните. Мраморните релефи показват как се променя нейното изражение и завършват с усмихнато бебе. По-ниско пред балдахина, проектиран от Мадерно, е мястото за преклонение. Тук, няколко нива по-надолу, е гробът на св. Петър. Мястото е оградено с парапет с 95 постоянно запалени лампи. Сега идете при „глория“ („слава“ — слънчевия лъч в апсидата). Тази част от величествения бароков паметник се нарича _„Петров престол“_ (Cathedra Petri). Бернини е поставил в центъра на композицията папския трон от IX в., на който според легендата някога е седял св. Петър. В средата има алабастров прозорец с гълъб, символ на Светия Дух, а от двете му страни са гробовете на папа Павел III (отляво) и папа Урбан VIII (отдясно).
	{img:137_nadpis.jpg|#Надписът в основата на купола повтаря стиховете от Евангелието от Матея (16:18), които са в основата на католическото разбиране, че като преки наследници на св. Петър папите са законните Божии наместници на Земята.}
	Не забравяйте да погледнете и нагоре, към _купола_. Той е архитектурният шедьовър на Микеланджело, завършен след смъртта му през 1564 г. Подпрян на четири огромни пиластри, куполът е осветен от топлото сияние на 16 прозореца. Горната му част е разделена на 16 клина, които се събират в най-високата точка, а там е изобразен Бог Отец. Обърнете внимание на мозайките там, където пиластрите опират в купола. На всяка е изобразен един от четиримата евангелисти. Размерите им са огромни. Перото на св. Марк например е над 1,5 м. Латинският надпис по основата на купола е цитат от Евангелието на Матея (16:18), утвърждаващ важността на св. Петър и неговите наследници: „Ти си Петър и на тоя камък ще съградя църквата Си… и ще ти дам ключовете на царството Небесно…“ Папа Урбан VIII поискал Бернини да остави големи ниши между четирите огромни колони, поддържащи купола, и да постави в тях скулптури с височина над 4,8 м на св. Лонгин (изработена от Бернини), св. Андрей, св. Вероника и св. Елена. Понякога на балконите над тях се излагат скъпоценни реликви — копието на св. Лонгин (римския войник, пробол разпнатия на кръста Христос), части от кръста, които св. Елена донесла от Светите земи; кърпата на св. Вероника, на която, казват, имало отпечатък от лицето на Христос. Срещу колоната на св. Лонгин ще видите прекрасната бронзова _статуя на св. Петър_, излята от Арнолфо ди Камбио в края на XII в. (преди са я смятали за по-стара).
	Разбира се, не трябва да пропускате и _мраморната „Пиета“_ на Микеланджело в първия параклис в десния страничен кораб. След едно покушение над нея тя е защитена с прозрачен брониран панел. Това е единствената подписана скулптура на Микеланджело. Подписът му се вижда върху драперията на гърдите на Богородица. Досега в „Св. Петър“ са погребани 147 папи. В коридора след левия напречен неф се намира _гробницата_ на Александър VII от рода Киджи (1678), богато украсена с разноцветен мрамор и скулптура. Късното произведение на Бернини показва папата, коленичил в молитва, заобиколен от добродетелите. Ала вижте! Изпод гънките на украсения мрамор се надига главата на Крилатата смърт с пясъчен часовник в ръка. В левия страничен кораб се намира гробницата на Инокентий VIII, изработена от Антонио дел Полайоло.
	Трябва да знаете, че повечето „картини“ са мозаечни копия на известни изображения от други църкви или от Ватиканските музеи. Изключение правят фреската на тавана над „Пиета“ и масленото платно на Пиетро да Кортона в капелата „Св. Причастие“. Само три паметника в църквата са посветени на жени. Кралица — кралица Кристина Шведска, която се отказала от престола, за да приеме католицизма; Графиня — графиня Матилда Тосканска, застанала на страната на папата по време на конфликта му с императора на Свещената римска империя през XI в.; Майката — Мария Клементина Собиески, майка на последния претендент за английския престол от рода Стюарт.
	Интересни неща можете да видите и в _„Съкровищницата“_ (като излезете от левия трансепт). Срещу малка такса ще разгледате величествени църковни одежди и разпятия, един ангел от Бернини, още една гробница от Полайоло и т.нар. _Пещери_ (Le Grotte Vaticane). Тук са погребани много папи, включително и Йоан Павел II. Той е поставен на мястото на Йоан XXXIII, след като тялото на Йоан XXXIII е изнесено горе за поклонение. Оттук ще можете да зърнете и олтара с гроба на св. Петър.
	Разгледайте и купола. В далечния край на портика има асансьор. Срещу заплащане той ще ви изкачи до първото ниво. Оттам ще можете да оцените огромните размери на църквата. Друга тясна, сякаш безкрайна вита стълба ще ви изведе на балкона отгоре на купола — гледката е неописуема. Трябва да сте сигурни обаче, че можете да си позволите това физическо усилие и че нямате клаустрофобия. Вътрешната стълба е еднопосочна и не можете да се откажете по средата на пътя.


>>	Ватиканските музеи
C>
	__Туристическа информация__
	Карта 12
	ул. „Ватикано“
	тел. 06 6988 3041
	Отв. — 8:45 — 16:45 ч. (март — окт.);
	8:45 — 13:45 ч. (ноем. — февр. и всяка събота).
	Касата затваря 1 час и 25 мин. по-рано.
	Затв. — неделя, освен последната неделя от месеца сутрин.
	$$$, последната неделя от месеца е безплатно.
	Аудио екскурзовод: $$. Обиколки с екскурзовод ($$$) всеки ден,
	освен неделя. За резервация 06 6988 4947.
	Автобуси: 32, 49, 81, 98, 492, 990
C$
	{img:138_shisharka.jpg|#Бронзовата борова шишарка дава името си не само на този вътрешен двор, но и на целия квартал близо до Пантеона, където е била намерена.}
	{img:139_parapet.jpg|#Парапетът на монументалната спираловидна стълба е проектиран от Джузепе Момо през 30-те години на XX в. и е украсен с папски гербове.}
	Ориентацията в комплекса на Ватикана по принцип не е лесна. Нещата се усложняват още повече, защото властите отварят и затварят различните входове, за да регулират огромния поток от туристи. Ако попаднете в пиков период, най-добре направете посещението си в късната сутрин, около 11:30 ч. Така ще избегнете дългите опашки, които се образуват при отварянето. Но внимавайте, около час или повече преди затваряне на музея достъпът се прекратява.
	Ватиканските музеи са огромни. Не можете да видите всичко на един път. Изберете разделите, които са най-интересни за вас, и идете направо там. Не се опитвайте да четете и да попивате всичко по пътя. Помнете също, че и ходенето е доста — само от входа до Сикстинската капела има около 0,5 км!
	Щом влезете през новия вход откъм улица „Ватикано“, изкачете няколко стъпала, а после вземете ескалатора нагоре. Вдясно е _Пинакотеката_ (Художествената галерия). Повечето посетители, които идват тук за пръв път, обикновено отиват направо в Стаите на Рафаело и в Сикстинската капела. За тях се минава през _„Вестибюла на четирите врати“_ (Vestibolo dei Quattro Cancelli). Обърнете внимание на внушителната скулптура на борова шишарка в _„Двора с шишарката“_ (Cortile della Pigna). Продължете през вратата от другата страна на вестибюла, завийте вляво и се качете по стълбите до първата площадка, където е _Залата_ във форма на гръцки кръст — част от _Пио-Климентовия музей_. Не пропускайте и великолепните саркофази от IV в. В десния, украсен с батални сцени, е погребана св. Елена, майката на император Константин.
	Качете се по стълбите на втория етаж и тръгнете по дългия коридор, разделен на три части — _„Галерията на Канделабрите“ „Галерията на гоблените“ и „Галерията на географските карти“_. В последната има интересни географски карти, изобразяващи владенията на Италия и църквата през 80-те години на XVI в. От прозорците вдясно ще видите ренесансовата _къща на Пий IV и градините на Ватикана_. Залата на Непорочната в края води към Стаите на Рафаело.


#	Стаите на Рафаело
	Четирите стаи на Рафаело са изписани по поръчка на Юлии II през 1508 г. Предишните папски покои вероятно твърде много напомняли на Юлии за омразния му предшественик Александър VI (Борджия), за семейство Борджа и най-вече за дъщерята на Александър Лукреция. Първите две стаи — „Стаята на Сигнатурата“ и „Стаята на Хелиодор“, се смятат за едни от най-хубавите творения, свързани с Рафаело. „Стаята на пожара в Борго“ е изрисувана по негови проекти главно от неговите ученици, а за _„Стаята на Константин“_ великият художник вероятно е направил само някои предварителни скици, защото тя е завършена през 1524 г. след смъртта му. Главната сцена в тази стая е победата на християнството над езичеството. Тя е представена в сцени от живота на св. Константин, приписвани най-вече на Джулио Романо, Франческо Пени и Рафаелино дел Коле.
	_„Стаята на Сигнатурата“_ е била библиотека и кабинет на Юлий. Тук се намират две от най-известните произведения на Рафаело — „Спорът за Светото причастие“ и „Атинската школа“, рисувани между 1508 и 1511 г., за да прославят съответно вярата и философията. В първата картина от двете страни на Христос, Богородица и св. Йоан Кръстител са поставени фигури от Новия и Стария завет (само тези от Новия са с нимб), под тях — олтар с нафора, а най-долу — четирима от отците на църквата, светци и учени.
	В долната дясна част се вижда Данте. В „Атинската школа“ сред голяма класическа сграда е показан оживен разговор между Платон и Аристотел. На Рафаело очевидно му е доставяло удоволствие да рисува своите съвременници в историческа обстановка. Изобразил е мнозина от тях, включително и себе си (преди предпоследния в групата мъже с шапки вдясно). Точно пред него е Браманте в образа на Евклид. Той се е навел и с компас в ръка обяснява нещо на учениците си. Браманте е нарисуван и в левия край на „Спорът за Светото причастие“, наведен през парапета. Тъжната замислена фигура, седнала най-отпред, е Микеланджело. Той е в образа на Хераклит, подпрял глава на лявата си ръка, докато си води бележки.
	_„Стаята на Хелиодор“_ е забележителна с изумителното използване на цветовете (обърнете внимание на Швейцарската гвардия в долния десен ъгъл от „Службата в Болсена“, изобразяваща чудо от XIII в.) и драматичното осветление (в „Освобождаването на св. Петър“). Тя е изписана между 1512 и 1514 г. и първоначално е била спалня. Тук се намират също „Изгонването на Хелиодор“ (от храма в Йерусалим) и „Срещата на папа Лъв с Атила“.
	На втората е показано нападението на хуна Атила срещу Рим през V в. и как по време на битката св. Лъв Велики, папа Лъв I (440–461), обръща варварите в бягство. В този случай обаче склонността на Рафаело да рисува свои съвременници в образите на исторически личности създава затруднения. След смъртта на Юлий II Рафаело рисува ново лице на св. Лъв. То принадлежи на новия папа — Лъв X (1513–1521), макар че той вече е показан като един от съпровождащите кардинали. И така, Лъв X присъства два пъти в една и съща сцена.
	_„Стаята на пожара в Борго“_ пък е била столова. Рисувана е между 1514 и 1517 г. от учениците на Рафаело Тук са изобразени събития от живота на двама папи с името Лъв — Лъв III и Лъв IV, който построил стените на Ватикана през IX в. Най-известната картина показва как през 847 г. Лъв IV изгасил пожара в квартал „Борго“ до Ватикана, като произнесъл благословия от Балкона за благослов. Близо до тази стая е малкият частен параклис _„Капелата на Николай V“_, стенописана от флорентинския художник Фра Анджелико.
	По пътя към Сикстинската капела се отбийте и в _„Покоите на Борджия“_, украсени с прекрасни фрески от Пинтурикио и неговите ученици.


#	Сикстинската капела
	{img:140_restavrazia_kapela.jpg|#След 20 години усърдна работа всички стенописи в Сикстинската капела са реставрирани.}
	{img:141_shema_muzei.jpg|#Схема на Ватиканските музеи.}
	Правоъгълната зала, построена от Джовани ди Долче при управлението на Сикст IV (1471–1484), помни доста исторически събития. Тя е била личен параклис на папите. Тук векове наред се е провеждал изборът на нов папа. Подът е украсен с изискани орнаменти в стил опус александринум (тип геометрична мозайка от кубчета мрамор, най-често в червено и черно) и напомня за подовете в стил „козматеско“ от XIII и XIV. Елегантна зербована мраморна преграда, дело на Мино да Фиезоле, Андреа Бреньо и Джовани Далмата, разделя залата на две.
	{img:142_biblioteka.jpg|#Сикстинската зала е част от обширната Ватиканска библиотека, построена между 1587 и 1589 г. в големия вътрешен двор „Белведере“ и така той е разделен на две.}
	{img:143_sikstinska_kapela.jpg|#След смъртта на папата Кардиналската колегия се събира в Сикстинската капела, за да избере наследника на престола.}
	Но залата е най-известна с реставрираните тавани и стени. Мнозина смятат фреските по тях за върхово постижение на ренесансовото изкуство, та дори и на изкуството въобще.
	Стенописите в Сикстинската капела могат да бъдат разделени според три периода, всеки от които съвпада с важен етап от развитието на Ренесанса. Дългите стени са изписани между 1481 и 1483 г., Микеланджело рисува тавана между 1508 и 1512 г., а „Страшният съд“ е сътворен 20 години по-късно — между 1534 и 1541 г.
	Тук са работили някои от най-изтъкнатите художници на XV в. — Пинтурикио, Ботичели, Перуджино, Гирландайо, Росели, Синьорели — всички са от Тоскана или Умбрия. Центробежната сила на съживеното папство измества центъра на културния живот от Флоренция и нейните околности в Рим.
	Отляво фреските започват със „Страшният съд“ и продължават със сцени от Стария завет — „Горящата къпина“, „Убийството на египтянина“, „Наказанието на Корей, Датан и Авирон“ (Ботичели), „Заветът и смъртта на Мойсей“ (Синьорели). Сцените отдясно са от Новия завет — „Кръщението на Христос“ (Питурикио или Перуджино), „Изкушението на Христос“ (Ботичели), „Призоваването на Петър и Андрей“ (Доменико Гирландайо) и „Христос дава ключовете на Петър“ (Перуджино). На стената срещу „Страшният съд“ са „Възкресение“ (Гирландайо) и „Св. Михаил“ (Салвиати) — и двете по-късно са прерисувани.
	Периодът на ранния Ренесанс, когато Микеланджело рисува _тавана_ (първоначално той бил син на звезди), съвпада с всеобщото настроение на културна и политическа самоувереност. Микеланджело приема поръчката без особен възторг — той смятал себе си за скулптор, а не за художник, и искал да продължи работата си по гробницата на Юлий II.
	Тя остава недовършена, но пък е създаден величественият „Мойсей“ — сега в „Св. Петър във вериги“.
	Веднъж приел поръчката, Микеланджело превръща по-скромния проект „Дванадесетте Апостоли“ в по-амбициозен — „Сътворението“. Художникът четири години лежи по гръб на скелето, за да завърши работата си.
	Изборът на този сюжет не е случаен. Космологията на тогавашното време разделя световната история на няколко периода: преди Божия закон, по време на Божия закон, както той е даден на Мойсей, и периода на Славата, започнал с идването на Христос. По-старите стенописи по стените отразяват последните два периода, затова Микеланджело решава да посвети тавана на първия период със сюжети Сътворението, Райската градина и първородния грях. Живописта е великолепна и това е признато от самото начало. Дано да си носите бинокъл или поне да имате подръка огледало, за да ви е удобно да разгледате тавана.
	Помнете, разглеждането започва откъм олтара. Над вас има девет главни сцени, редуващи се в по-големи и по-малки правоъгълници: „Отделянето на светлината от мрака“, „Сътворението на Слънцето, Луната и планетите“, „Отделянето на земята от морето“, „Сътворението на растенията и животните“, „Сътворението на Адам“, „Сътворението на Ева от реброто на Адам“, „Изгонването от Райската градина“, „Жертвоприношението на Ной“, „Потопът“ и „Пиянството на Ной“.
	Сцените са обрамчени от портретите на пророците — по часовниковата стрелка са Иона, Йеремия, Йезекиил, Иоил, Захария, Исаия и Даниил. Те се редуват с жените оракули от античния свят, известните сибили — по часовниковата стрелка ще видите Персийската, Еритрейската, Делфийската, Кумската и Либийската сибила. В триъгълните люнети между образите на сибилите и пророците са изписани образите на предвестниците и предците на Исус Христос.
	В четирите по-големи ъглови люнета са изобразени сцени от Стария завет. Над триъгълните люнети с предвестниците на Христос между пророците и сибилите са нарисувани атлетични мъжки фигури в различни пози върху ниски пиедестали.
	Когато Микеланджело започва да рисува _„Страшният съд“_ по поръчка на папа Павел III (1534–1549), настроението в Рим рязко се е променило към песимистично. Разграбването на града през 1527 г. е предизвикало нестабилност, а процъфтяващото протестантско движение подклажда верски страсти и религиозна несигурност.
	В „Страшният съд“ можете да видите драмата, ужаса и патоса на епохата. Стенописът получава доста по-неблагоприятни отзиви от „Сътворението“, като мнозина критици даже виждат в него неблагопристойност. В центъра на композицията е атлетичният голобрад и строг Христос — съдия, а от двете му страни са Дева Мария и светците. Под него вляво са благословените на път за Рая. От дясната страна са прокълнатите. Тях ги бутат към Ада, а Харон седи в лодката си и гледа. В образа на Минос, съдника в подземното царство (фигурата в долния десен ъгъл с магарешките уши и тяло, около което се е увила змия), Микеланджело рисува един от най-острите си критици — Биаджо да Чезена, папски церемониалмайстор, а като св. Вартоломей (под Спасителя вдясно) слага своя автопортрет. Светецът държи одрана кожа (това напомня за мъченическата му смърт), но няма брада. Как така? Лицето е на голобрадия Микеланджело.
	{img:144_pechati.jpg|#Римските папи управлявали по-голямата част от Централна Италия до 60-те години на XIX в. За важните си документи те използвали такива печати.}


#	Пио-Климентиновия музей
	В Пио-Климентиновия музей се влиза откъм „Двора с шишарката“. После се качвате нагоре по стълбите до двореца „Белведере“ (дословно „Хубав изглед“), построен при управлението на Инокентий VIII. В музея има няколко отдела, но най-впечатляващ е този за класическа скулптура в Осмоъгълния двор.
	Може да се каже, че оттук започва Ватиканският музеен комплекс — през 1503 г., когато папа Юлии II поставя в двора „Белведере“ _статуя на Аполон_ (оттогава тя се нарича „Аполон Белведерски“).
	През 1770 г. Климент XIV значително обогатява папската колекция, а малко след това е отворен и музеят. Списъкът на скулптурите няма край, но няколко от тях трябва да видите на всяка цена. Те са в първите зали. В малката Апоксиоменова зала, точно след кръглия вестибюл, се намира скулптурата _„Атлетът Апоксиомен“_ — римско копие от I в. на бронзовата статуя от Лизип (320 г. пр.Хр.). Тя изобразява атлет, почистващ тялото си с метално стъргало. Скулптурата е намерена в квартал „Трастевере“ през 1849 г. на улица, наречена след това „Улицата на атлета“.
	В Осмоъгълния двор ще видите не само _„Аполон Белведерски“_, но и _„Лаокоон“_ — може би най-великата оцеляла класическа мраморна група. Тя е изкопана през 1506 г. на хълма Есквилин. Вероятно е била в Златния дом. За нейни автори се смятат трима родоски скулптори от I в., работили по по-стар бронзов оригинал. Скулптурната група изобразява историята за троянския жрец Лаокоон и двамата му синове, разказана от Вергилий в „Енеида“. Лаокоон предупредил троянците за дървения кон.
	Това разгневило Атина и тя изпратила две огромни змии да убият него и синовете му. Изразите на лицата им по неповторим начин показват човешкото страдание.
	{img:145_laokoon.jpg|#Тази скулптура на Лаокоон е намерена през 1506 г. Липсващата дясна ръка е открита 400 години по-късно в ателието на скулптор, работещ с мрамор, и е поставена на мястото си.}
	Сред останалите зали са „Залата с животните“, „Галерията на статуите“, „Залата на бюстовете“, „Залата на маските“, „Залата на музите“. В сводестата зала до изхода е изложена възстановена колесница за два коня.


#	Пинакотеката, другите музеи и градините
	Както можете да си представите, с течение на вековете папите са събрали голяма и впечатляваща колекция от картини. Те се пазят в _Пинакотеката_. За да стигнете до нея, в горния край на ескалатора завийте надясно. Тук в една и съща зала могат да се видят „Преображение“, „Богородица от Фолиньо“ и „Коронясването на Богородица“ от Рафаело. Има също и творби на Джото, Фра Анджелико, Симоне Мартини, Перуджино, Белини, Тициан и много други.
	За хората с други интереси има _Египетски музей, Етруски музей и Светски музей на Григорий._ В тях са показани древногръцки и древноримски колекции, подредени или по епохи (римска скулптура от I в. и началото на II в.), или тематично (например саркофази, древногръцки оригинали). Там са изложени и прочутите мозайки с атлети, намерени в Термите на Каракала. Древноримски подови мозайки са показани и в „Новото крило“ (Braccio Nuovo) на музея „Киарамонти“ — по-малък клон на Пио-Климентиновия музей. _Музеят „Киарамонти“_ е подреден в началото на XIX в. от скулптора Канова. Тук ще видите и прочутата статуя на Август от вилата на жена му Ливия. _Християнският музей на Пий_ показва раннохристиянски реликви.
	Градините на Ватикана, създадени през XVI в., могат да бъдат посетени само с екскурзовод. Обиколката трае около 2 часа. Разгледайте и немското гробище, долепено до Тевтонския колеж, няколкото големи фонтана и по-важните сгради (отвън), включително и новата Зала за аудиенции (1971), Двореца на управителя и Къщата на Пий IV — днес седалище на Папската академия на науките.


>>	Замъкът „Св. Ангел“
C>
	__Туристическа информация__
	Карта 12
	„Лунготевере кастело“ 50
	тел. 06 3996 7600 или 06 681 9111
	Затв. — пон.
	$$ Аудио екскурзовод:$.
	Обиколки с екскурзовод на английски $$$$$ при заявка.
	Автобуси: 23, 34, 40, 49, 87, 280, 492, 926, 982, 990
C$
	{img:146_adrianov_most.jpg|#"Адриановият мост" пред замъка „Св. Ангел“ е построен през II в. сл.Хр., за да улесни достъпа до мавзолея на император Адриан.}
	Той има интересна история. Император Адриан започва да строи мавзолей, но междувременно умира и сградата е завършена от неговия наследник Антонин Пий. По-късно е превърната в крепост, после в затвор, била е скривалище на папите, казарма, дворец за удоволствия. Тук е мястото, където се развива действието в последната част на прочутата опера „Тоска“. Някога върху кръглата сграда с диаметър 64 м. е имало дървета заедно с голяма статуя на императора. А според други върху сградата е имало колесница с четири коня.
	Сградата е използвана за мавзолей съвсем кратко. През III в. Аврелиан я вгражда в своята стена, построена в опит да предпази града от нападенията на варварите. Стената обаче не спасява Рим и остготският владетел Теодорих превръща „Св. Ангел“ в затвор. Сегашното си име сградата получава едва в края на VI в., когато градът е покосен от чума. Папа Григорий Велики решава да се помоли за Божието застъпничество и повежда голяма процесия към „Св. Петър“. По пътя вижда как св. архангел Михаил прибира меча си в ножницата, сякаш казва, че бедствието е отминало. Видението се появява над крепостта, затова там е поставена статуя на Архангела, от която идва и новото име на сградата — „Замъкът св. Ангел“. През 1753 г. старата каменна статуя на Рафаело да Монтелупо е свалена и поставена в един от вътрешните дворове, а нейното място върху крепостта е заето от днешната бронзова фигура. През Средновековието замъкът често става арена на сблъсъците за контрол над града между папството и едно или друго благородническо семейство. По време на прочутото разграбване на Рим през 1527 г. Климент VII се укрива тук, минавайки по тайния коридор, построен в Стената на Лъв през 1277 г. Можете да видите тунела, ако разглеждате замъка с екскурзовод. Части от сградата много векове са се използвали за затвор. Известният скулптор и ювелир от XVI в. Бенвенуто Челини разказва в своята автобиография как бил заточен тук. В крепостта се самоубива Тоска от едноименната опера на Пучини. През 30-те години на XX в. „Св. Ангел“ е реставриран и превърнат в музей.
	С течение на времето крепостта е променяна, към нея са добавяни нови части и ще ви трябва въображение и проницателно око, за да различите първоначалния римски градеж. В преддверието на първия етаж има макет, който показва какво е останало от ранната постройка. Това преддверие и стаите над него са в централната част — римския мавзолей.
	Тръгнете нагоре по широката рампа. Тя е от римско време и по нея са запазени части от оригиналния мозаечен под. После пътят ви ще завие наляво и ще ви отведе до _„Стръмната алея“_ на Александър VI — плавно изкачваща се стълба, която пресича сградата по диагонал и свършва при _„Дворът на Ангела“_. По пътя ще минете през подвижен мост, прехвърлен над погребалната камера, където някога са се съхранявали останките на Адриан. До 1822 г. той е бил вдиган, за да бъдат защитени горните етажи на крепостта от натрапници.
	Най-отгоре е _„Дворът на гюлетата“_, наречен така заради гюлетата, наредени там. Известен е също и като _„Дворът на Ангела“_, защото след като е свалена и заместена с новата, огромната каменна статуя на Да Монтелупо е поставена тук.
	Белите мраморни плочи по стените отбелязват диаметъра на гюлетата във всяка купчина. Залите вляво са наречени с имената на няколко папи, живели в тях, или според темата на стенописите. _„Залата на Аполон“_ е украсена с очарователни „гротески“, а _„Залата на справедливостта“_ (някогашна съдебна зала) ви връща обратно в древноримската част на постройката. Обърнете внимание на стенописа с Ангела на справедливостта над една от вратите — той е дело на Перин дел Вага. От „Залата на Аполон“ тръгва коридор, който води към _„Театралният двор“_ (през Ренесанса тук били изнасяни театрални представления), наричан още _„Дворът на Александър VI“_, _„Дворът с кладенеца“_ и _„Зехтиновия двор“_.
	Непосредствено след входа минете през вратата вдясно и няколко стъпала ще ви отведат в _банята_ на папа Климент VII, украсена с фрески от Джулио Романо. Останалите стаи, в които се влиза от този кръгъл вътрешен двор, стотици години са се използвали като _затворнически килии_ за високопоставени лица, докато за обикновените затворници били мръсните помещения на долния етаж.
	По-нагоре по стълбите е _„Лоджията на Юлий II“_ с изглед към моста „Св. Ангел“. Мостът е построен още през Античността, а през XIX в., при построяването на стените по брега на Тибър, е удължен. _Папските покои_ са изписани от Перино дел Вага за папа Павел III (1534–1549).
	Извит коридор, украсен с гротески, води до някогашната библиотека. Тук е била изписана само горната част на стените, защото долната била заета от рафтовете с книги. Вратата в средата на стената води в _„Съкровищницата“_, или „Тайния архив“. Помещението попада в централната част на сградата. Тук до 1870 г. били пазени тайните архиви на Ватикана. Тясна извита стълба, издълбана в дебелите стени, води нагоре към терасата с бронзовата статуя на Архангела. От нея се открива вълнуваща гледка към „Св. Петър“ и целия град.


>	От „Трастевере“ до Яникул

>>	Увод и карта

	_„Трастевере“_ — кварталът на другия бряг на Тибър, е лабиринт от тесни улички и малки площадчета. През Античността тук живеели предимно чужденци и инакомислещи. Районът и сега привлича такива хора, но иначе и много римляни ходят да хапват там. А туристите направо го обичат.
	{img:147_karta_13.jpg|#Карта 13.}
	{img:148_farnezina_spalnja.jpg|#Фрагмент от тавана от голямата спалня във вила „Фарнезина“}
	„Тастевере“ е „народен“ квартал, както го наричат италианците, работнически район. Затова типичният трастеверец е с по-ниска заплата, екстровертен, с остър език, може би дори малко арогантен. Хората от квартала смятат себе си за истинските наследници на Древния Рим. Гордеят се и с това, че оттук тръгва краткотрайното въстание срещу папството през 1849 г.
	Трастеверците са гръмогласни и дрезгави, говорят със силен римски акцент. Пият много кафе, закусват маритоци (сладко хлебче, пълнено с бита сметана) и предпочитат тежки храни като спагети със стърган кашкавал и пипер или говежда опашка в доматен сос. Но са изчезваща порода — през последните няколко десетилетия мнозина напускат квартала — кой, за да се премести в по-модерен апартамент, построен след войната, кой прогонен от възраждането на района и бързото увеличение на наемите. Но все още са достатъчно и кварталът запазва традиционния си колорит.
	Този район, чието име означава „от другата страна на Тибър“, има дълга история като територия на чужденци и инакомислещи. В епохата на Древния Рим тук се установяват много външни хора, включително и десетки хиляди евреи. Според местните власти някога тук е имало поне десет синагоги. Първите християни — повечето покръстени евреи, също се заселили именно в този квартал, което обяснява присъствието на няколко раннохристиянски базилики. Чуждестранният облик на района се засилва след Втората световна война. Много чужденци го избират заради старинния му облик и по-ниските цени в сравнение другите централни квартали.
	Многобройни са занаятчиите, малките магазинчета, барчета и кръчмички. Всъщност кръчмите в „Трастевере“ винаги са привличали външни хора, особено в почивните дни или по време на юлския „Наш си фестивал“ (Festa de Noantri). Сега ресторантите са допълнени от малки клубове (понякога с по няколко масички или само с барплот), които се харесват на младите хора.
	Тук живеят и много интелектуалци — кинаджии, художници, студенти. Като прибавим множеството улични търговци, галерии и бутици, ще разберем защо „Трастевере“ често е сравняван с лондонския „Сохо“ или „Гринидж Вилидж“. Районът е разделен на две части. Едната се простира нагоре по реката, по по-ниските склонове на хълма Яникул от улица „Трастевере“ до Ватикана. Другата минава през Острова на Тибър, през очарователния площад „Пишинула“, църквата „Св. Цецилия“ (Santa Cecilia) и стига до „Порта Портезе“. За център на квартала се смята площад „Богородица в Трастевере“ (Santa Maria in Trastevere) пред величествената едноименна базилика. Със своите кафенета, ресторанти, будка за вестници и аптека той привлича местните жители.
	Мнозина от тях все още пазаруват от открития пазар на близкия площад „Сан Козимато“, а в неделя сутрин си купуват хляб от фурната на улица „Моро“.
	Ако минете през Портата на Септимий и оттам продължите по улица „Лунгара“ (в продължение на много векове единствената връзка на „Трастевере“ с Ватикана), ще стигнете до Ботаническата градина — някога част от красивия пост бароков дворец „Корсини“, и до вила „Фарнезина“, в земите, на която археолозите откриват останките на разкошна древноримска вила (възстановки на някои стаи от нея са показани в музея на двореца „Масимо“).
	Над квартала се издига хълмът Яникул. Тук са църквите „Св. Петър в Монторио“ и „Св. Онуфрий“. Трудно може да се каже кое е по-вълнуващо — те или спиращата дъха панорама на Рим.


>>	„Богородица Трастевере“
C>
	__Туристическа информация__
	Карта 13
	пл. „Санта Мария ин Трастевере“
	тел. 06 581 4802 или 06 581 9443
	Отв. — Всеки ден
	Автобуси: 23, 115, 125, 175, 280.
	Трамваи: 3, 8
C$
	Според хрониката на св. Йероним от IV в., когато се ражда Христос, в „Трастевере“ се разиграва нещо като Благовещение. В един приют за ветерани от пода бликва олио, тече цяло денонощие и се влива в реката — „ясен знак“, казва ученият светец, „за Христовата благодат, която ще се спусне над човечеството“. Но повечето трастеверци дори не знаят за това. През III в. св. Каликст (приел по-късно мъченическа смърт) построява църква на предполагаемото място на чудото, тъй като в района са се заселили много ранни християни. Събитието е отбелязано с нечетлив надпис върху църковния под вдясно от олтара.
	„Богородица в Трастевере“ е базилика с очарователна камбанария в средновековен стил, построена през XII в. Духът на това столетие се е запазил въпреки по-късните допълнения (позлатения таван на Доменикино от 1617 г. и колонадата на Карло Фонтана от 1702 г. със статуи на четирима светци, включително и св. Каликст).
	{img:149_trastevere.jpg|#Фасадата на църквата от XII в. е сред най-големите забележителности на квартал „Трастевере“ и доминира над едноименния площад.}
	Църквата е забележителна със своята класическа архитектура. В централния кораб има колони, донесени от античните руини. Те са различни по размер, материал и цвят. Направо върху колоните е поставен архитравът — препратка към класическата римска конструкция, временен отказ от арките, любими на по-ранните и по-късните архитекти.
	{img:150_bojestven_agnz.jpg|#Според правилата на християнската иконография 12-те апостоли често се изобразяват на мозайките като овце. В средата е Божественият Агнец (Христос). В двата края са свещените градове Витлеем и Йерусалим.}
	Но отличителният белег на „Богородица в Трастеере“ са красивите бляскави _мозайки_. Те отбелязват връщането към отдавна прекъснатата традиция. Дължим ги вероятно на абат Дезидерий от Монте Касино. Той докарал в края на XI в. майстори на мозайки от Константинопол, за да обучават местните занаятчии. Затова обърнете внимание на пода в стил „козматеско“, изпълнен през 1100 г. и реставриран през XIX в.
	Мозайките на фасадата са от XII и XIII в. и изобразяват Богородица на трон с по пет жени от всяка страна. Това най-вероятно са мъдрите и неразумните девици от Евангелието, макар че според някои историци са нарисувани осем девици и две вдовици.
	(Подобно твърдение е некоректно, но те настояват, че жените с изгасналите лампи са вдовици.) Обърнете внимание на фигурите при нозете на Богородица — това е обичаен начин да се представят дарителите, които са платили за стенописите.
	Мозайките вътре в църквата са забележителни. В полукупола на апсидата те са от XII в. и изобразяват Дева Мария на трон до Христос, който е прегърнал майка си през рамо. От двете им страни са изобразени светци, включително и папа Инокентий II — дарителят, с модел на църквата в ръка. От двете страни на апсидата са пророците Исая и Йеремия. На следващия, по-долен ред, е мозайката „Житие на Дева Мария“, изработена през XIII в. от Пиетро Кавалини в шест сцени. Негова е и мозайката „Богородица с Младенеца между св. Петър и св. Павел“ в центъра на долната част на апсидата.
	Олтарният балдахин е поставен върху четири порфирни колони. Пищната _„Капела Ал-темпс“_ вдясно, проектирана от Мартино Лонги Стари през 80-те години на XVI в., е с богато украсен таван и многобройни фрески. Една от тях изобразява Трентския събор (1545–1563) — важно събитие, част от реакцията на римския католицизъм срещу предизвикателството на протестантство. Интересни са и мраморните фрагменти с християнски символи — надписи от катакомбите от III и IV в., вградени във фасадата.
	В пода при вратата има четири средновековни гробници.


>>	Разходка: Вкусът на „Трастевере“
C>
	__Туристическа информация__
	карта 13, 14
	„Богородица в Трастевере“
	2,5 км — 2 ч.
	Вила „Фарнезина“
	_Не пропускайте_
	„Богородица в Трастевере“
	„Св. Хризогон“
	„Св. Цецилия в Трастевере“
	„Св. Франциск в Рипа Гранде“
	Вила „Фарнесина“
C$
	{img:151_karta_14.jpg|#Карта 14.}
	{img:152_stari_sgradi.jpg|#Старите сгради на „Трастевере“ образуват едно от най-живописните кътчета на града.}
	Тази разходка из двете части на „Трастевере“ ще ви покаже огромното разнообразие от гледки и звуци в квартала. Тук се събират местни занаятчии, домакини, италиански юпита, американски колежани и чуждестранни преселници, за да усетят атмосферата в едно от малкото останали кътчета на „истинския Рим“.
	Началото е на площад „Богородица в Трастевере“. Тук можете да изпиете едно кафе в предпочитаното „Кафе де Марцио“ (Cafe de Marzio) и да погледате още малко великолепната фасада на базиликата „Богородица“. После закачете чантата или фотоапарата си на вратата отпред, а най-добре — изобщо не носете чанта, защото римските джебчии забелязват туриста от километър. Излезте от площада покрай сергията за вестници и тръгнете по улица „Лунгарета“ към улица „Трастевере“. Отдясно ще видите _„Св. Хризогон“_ (1) (San Crisogono). Настилката й в стил „козматеско“ е наистина изключителна. Не я пропускайте.
	Пресечете внимателно оживения булевард и продължете по улица „Лунгарета“. Тя ще ви поведе през възхитителен стар район към очарователния площад „Пишинула“, където семейство Матеи някога имали дворец. Преди да излезете на площада, завийте по „Арко дей Толомеи“, която ще ви доведе до прекрасен средновековен сводест проход. Завийте наляво по следващата улица — „Салуми“, и тръгнете по нея. Завийте надясно по улица „Вашелари“, която скоро ще прелее 6 улица „Санта Цецилия“ и ще ви отведе на едноименния площад при едноименната _Църква „Св. Цецилия“ в Трастевере_ (2) (Santa Cecilia in Trastevere). Нея също трябва задължително да посетите. След църквата се отбийте на очарователния _Площад „Мерканти“_ („На търговците“) между площад „Санта Цецилия“ и реката. Не сядайте в ресторантите тук, те са само за туристи. Продължете по улица „Санта Цецилия“ към улица „Санта Мария дел’Орто“ и обърнете внимание на дългата сграда вляво. Това е _Комплексът „Св. Михаил в Рипа Гранде“_ (Complesso di San Michele а Ripa Grande) — приют от XVII в. за бедни, а сега — правителствени канцеларии. „Богородица от градината“ е в края на _Улица „Богородица дел’Орто“_ (3). Някога тук е било седалището на еснафите на по-скромните занаяти като продавачите на плодове и гледачите на пилета. Ако е вторник или четвъртък следобед между 14:00 и 16:00 ч., отклонете се вдясно по улица „Анича“ и позвънете на звънец №12. Пазачът ще ви въведе във _великолепния вътрешен двор от XV век на „Св. Йоан на генуезците“ (4). (San Giovanni dei Genovesi). Върнете се по същия път, продължете по улица „Анича“ до площад „Св. Франциск от Асизи“_ (Piazza San Francesco d’Assisi) и _църквата „Св. Франциск в Рипа Гранде“_ (5) (San Francesco а Ripa Grande). Там е изложен един от трите „Екстаза“ на Бернини. Улица „Св. Франциск в Рипа Гранде“, която минава пред църквата, ще ви върне обратно на улица „Трастевере“. Пресечете и на кръстовището погледнете в прекрасния покрит с мъх фонтан. Той се пада точно срещу ската на хълма Яникул. Продължете по улица „Св. Франциск при блатото“ и ще стигнете до площад „Св. Калист“ (San Calisto), а след това и на „Богородица“, откъдето тръгнахте.
	Втората част на разходката е по-къса. Тя започва от улица „Паля“ (Via della Paglia) срещу сергията с вестници и ще ви отведе на _площад „Св. Егидий“ (6) (Piazza di Sant’Egidio). Тук има _музей на фолклорното изкуство, Музей на Рим в _„Трастевере“_, както и социалната служба на църквата _„Дружеството на св. Егидий“_. Сега имате избор. Ако тръгнете вляво по улица „Скала“ (Via della Scala), ще стигнете go площад „Скала“, където се намира _църквата „Богородица със стълбата“_ (Santa Maria della Scala). В нея има творби на някои от учениците на Караваджо. Аптеката отвън също е много стара. В края на улица „Скала“ при старата каменна порта на Септимий започва улица „Аунгара“, която води към _Ботаническата градина, двореца „Корсини“ вила „Фарнезина“_ (7). Ако тръгнете надясно от площад „Св. Егидий“ по улица „Чинкуе“ (Vicolo del Cinque, „Пет“), ще стигнете до площад „Трилуса“ и _великолепния фонтан_ срещу моста „Сикст“ (пешеходен мост над Тибър). Сега тръгнете по улица „Св. Доротея“ (Santa Dorotea) срещу фонтана и вървете по нея до _Портата на Септимий_. Сградата вдясно от арката е _Къщата на дъщерята на хлебаря_, днес ресторант. Говори се, че в нея е живяла любовницата на Рафаело. Неин портрет е окачен в двореца „Барберини“.


>>	Вила „Фарнезина“
C>
	__Туристическа информация__
	Карта 13
	ул. „Лунгара“ 230
	тел. 06 6880 1767
	Отв. — пон. — съб., 9:00 — 13:00 ч.
	Затв. — неделя
	$
	Автобуси: 23, 116, 125, 280
C$
	Вила „Фарнезина“ се намира на една пряка разстояние от Портата на Септимий, издигната от папа Александър VI (Борджия) през 1490 г. Вилата е построена в началото на XVI в. като крайградска къща на Агостино Киджи — банкер и търговец от Сиена, а по-късно е продадена на семейство Фарнезе. Отвън сградата не е нещо особено, но не се подвеждайте — смятат я за бижу на ренесансовата архитектура. Архитект Балтасаре Перуци от Сиена построил лоджия при главния вход. Сега тя се намира отзад и трябва да обиколите, за да я видите. Киджи не пестял пари за обзавеждане и украса — стенописите изобразяват сцени от гръцката и римската митология.
	{img:153_zala_gledki.jpg|#С двата нарисувани балкона в двата края на „Залата на гледките“ — главната приемна на вилата, Перуци се опитал да премахне различията между интериора и екстериора.}
	Първата зала на долния етаж е _„Галатея“_ (някога също открита лоджия). Тя е известна най-вече с „Тържеството на Галатея“, рисувана от Рафаело около 1513 г. На тази великолепна фреска морската нимфа е изобразена с червена наметка, плаваща по морските вълни в обкръжението на купидони, а един тритон е сграбчил прислужницата й. В каляската от морска мида на нимфата са впрегнати два делфина (единият е захапал сепия). Върху разкошния таван, изработен от самия Перуци, са нарисувани планетите и съзвездията при раждането на Киджи. В някои от люнетите Себастиано дел Пиомбо е нарисувал сцени от „Метаморфозите“ на Овидий. Следва величествената Лоджия на Купидон и Психея. Рафаело я проектира така, че да изглежда като лятна беседка, увита от пълзящи растения с цветя и плодове. Живописта в по-голямата си част е на неговите ученици.
	От разглеждането на тавана може да ви се схване вратът, но си заслужава — фреските „Сватбата на Купидон и Психея“ и „Съветът на боговете“ буквално спират дъха. В ъгъла вдясно от вратата е фреската „Трите грации“. Грацията с гръб към нас вероятно е любовницата на Киджи, нарисувана лично от самия Рафаело. Люнетите показват различните етапи от бурните отношения между Психея и ревнивата Венера.
	Горният етаж е също толкова вълнуващ. В _„Залата на гледките“_ Перуци се опира на пейзажите и градските изгледи като Портата на Септимий, акведукта и камбанарията на „Богородица в Трастевере“.
	Обърнете внимание на злополучните графити, оставени от мародерстващи войници по време на разграбването на Рим през 1527 г. До нея е малката _господарска спалня_ — величествен взрив от цветове, създаден най-вече от Джовани Антонио Баци, известен като Содома (може би заради своята хомосексуалност).
	{img:154_dj_bazi.jpg|#Говори се, че Джовани Антонио Баци получил поръчката да нарисува сватбата на Александър и Роксана в последния момент — Рафаело току-що го бил изместил от работата по украсата на 35 стаи във Ватикана.}
	Сцената на централната стена — „Сватбата на Роксана и Александър“, се смята за шедьовър на Баци. Сцената на стената вдясно — „Семейството на Дарий пред Александър“, не е толкова изпипана; говори се, че художникът не е бил доволен от заплащането. Централната част на лявата стена, „Александър и легендарния му кон Буцефал“, явно е рисувана по-късно от някой друг на мястото на украсеното със скъпоценни камъни легло на Киджи (след смъртта му то било изнесено и празното петно на мястото му трябвало да се запълни). Киджи бил много богат бохем със страстен стремеж да бъде пръв във всичко.
	През 1518 г. дал прием в чест на папа Лъв X в конюшнята, украсена съответно за случая. Целта била да засрами семейство Риарио от къщата отсреща, като покаже, че неговата конюшня не отстъпва по елегантност на тяхната столова.
	По-късно същата година бил даден прием в покрита беседка на брега на реката. Гостите със сигурност били впечатлени (или ужасени) — след всяко ястие прислужниците изхвърляли сребърните чинии в Тибър. Нищо страшно. Киджи бил опънал мрежи под водата и после си извадил чиниите.


>>	Дворецът „Корсини“
C>
	__Тиристическа информация__
	Карта 13
	„Лунгара“ 10
	тел. 06 6880 2323
	Отв. — втор. — нед., 9:00 — 14:00 ч.
	Затв. — пон.
	$
	Автобуси: 23, 116, 125, 280
C$
	Дворецът „Корсини“ е разположен през улицата срещу вила „Фарнезина“. Днешната сграда е възстановена и разширена през XVIII в. През XV в. дворецът е бил собственост на семейство Риарио, а през XVII в. в него е живяла кралица Кристина Шведска. Тя се преместила в Рим през 1655 г., след като абдикирала, за да приеме католицизма. Семейство Корсини, флорентинци, се установили в Рим през 1730 г., след избирането на Лоренцо Корсини за папа под името Климент XII.
	{img:155_fr_fuga.jpg|#Преустройството на Фердинандо Фуга дава на ренесансовия дворец елементи на сграда от XVIII в.}
	През XVIII в. архитект Фердинандо Фуга преустройва двореца. Той създава нова светла централна част с впечатляваща двойна тържествена стълба към галерията и монументален вход с три арки. Добавя и още едно крило за безценната библиотека на Корсини.
	През 1883 г. италианското правителство откупува сградата и колекцията от произведения на изкуството. Днес тук е разположена считаната за най-стара по рода си _Accademia dei Lincei_ (букв. „Академията на дарените с остро като на рис зрение“, 1603), смятана за място на зараждащата се научна революция. _В галерия „Корсини“_ — апартамент от осем стаи, отделени от преддверието, е показана част от колекцията на Националната галерия за антично изкуство. Картините от XIV go XVIII в. са изложени малко безредно, но сред тях са едно платно на Караваджо — „Младият Св. Йоан Кръстител“, „Богородица с Младенеца“ от Беато Анджелико и бюстът на папа Александър VII (Киджи) от Бернини. Има също творби на Рубенс, Ван Дайк, Мурильо и Пусен, както и скулптури, бронзови фигури и мебели от XVIII в.
	Въпреки престрояванията стаята, в която на 19 април 1689 г. умира кралица Кристина, е останала така, както е била украсена — с две жълти колони от изкуствен мрамор и изкусно изработени тавани.
	Задните стаи имат хубав изглед към Ботаническата градина (бившата градина на двореца) и долната част на хълма Яникул.


>>	„Св. Петър на Монторио“ и „Малкият храм“ на Браманте
C>
	__Туристическа информация__
	Карта 13
	пл. „Сан Пиетро ин Монторио“ 2
	Църквата: 06 581 3940;
	„Малкият храм“ 06 581 7377
	Църквата: затв. 12:00 — 15:30 ч.
	„Малкият храм“: затв. 12:30 — 14:0 ч. (през зимата),
	12:30 — 16:00 ч. (лятото) и в понеделник
	Автобуси: 115, 870
C$
	{img:156_mazi.jpg|#От улица „Мази“ тръгва поредица от стъпала, които водят от „Трастевере“ към тази забележителна църква и прилежащия й Испански културен институт.}
	Величествената францисканска църква обикновено е първата спирка за онези, които посещават хълма Яникул. От институт, стълбите пред входа й се открива великолепна гледка към града, а самата сграда е прекрасна с изящната си травертинова фасада. Построена е през 1481 г., а според една легенда манастирът до нея е издигнат на мястото, където св. Петър е бил разпнат на кръст.
	Вътре се намира красивото „Бичуване“ на Себастиано дел Пиомбо, както и творби на Перуци, Помаранчо и Вазари. Вторият параклис вляво е проектиран от Бернини. Някъде под него е гробът на 22-годишната благородничка Беатриче Ченчи, екзекутирана през 1599 г. за отцеубийство. Нейната история разпалва общественото въображение и става сюжет на стихове, пиеси и картини (като портрета от Гуидо Рени, изложен в музея „Барберини“) Малкият _Кръгъл храм_ (II Tempietto), проектиран от Браманте, се намира във вътрешния двор на прилежащия манастир. Той е издигнат по поръчка на испанските крале Фернандо и Исабел в чест на раждането на техния син. Сградата трябва да олицетворява ренесансовия идеал за класическа хармония и пропорции. Тя представлява поредица от дорийски колони с балюстрада и купол отгоре. По-нагоре по хълма е разположен _фонтанът „Акуа Паола“_ (Fontana dell’Acqua Paola, името му идва от акведукта на папа Павел V — „Павлова вода“), известен също като „Големия фонтан“ (Fontanone). Той също като фонтана „Треви“ е крайна точка на акведукт. Състои се от три големи централни ниши и две по-малки от двете страни. Водата блика от тях и пада в басейна отдолу. Материалът за изграждането на фонтана е взет от Римския форум.


>>	Яникул
C>
	__Туристическа информация__
	Карта 13
	Автобуси: 115, 870
C$
	{img:157_janikul.jpg|#Римляните обичат да се изкачват на хълма Яникул, за да се насладят на панорамния изглед към града.}
	Хълмът Яникул, или Джаниколо, както звучи на италиански, се намира между „Трастевере“ и Ватикана и е почти успореден на Тибър. Той няма особено значение за древноримската история, но е тясно свързан с движението за обединение по време на италианското Национално възраждане през XIX в. При Портата „Св. Панкратий“ на върха на хълма се разразяват най-големите битки между французите, защитаващи папата, и римските и италиански борци за свобода под командването на Джузепе Гарибалди. През 1890 г. целият район е превърнат в обществен парк.
	Разходката по Яникул минава по чудесна, обградена с дървета алея. От двете й страни сред дърветата са поставени конната статуя на Гарибалди, паметник на съпругата му — бразилката Анита, и бюстове на най-важните италиански патриоти. Главният вход към алеята е зад „Големия фонтан“ вдясно.
	Хълмът е любимо място за неделна разходка на много семейства. Тук има продавачи на сувенири, понита за езда, куклени представления, а вечер идват влюбените двойки. Но най-ценна е несравнимата гледка към Рим. От тази превъзходна наблюдателна точка се виждат всички по-големи забележителности на града и неговите величествени куполи. В ясни дни се виждат чак Албанските възвишения. От 1904 г. насам точно по пладне топовен изстрел отбелязва часа. Великолепна е и гледката от _Фара_ зад парка _„Вила Ланте“_, подарен на града през 1911 г. от италиански емигранти в Аржентина.
	От _„Дъба на Торкуато Тасо“_ не е останало почти нищо. Поетът от XVI в. обичал да седи под това дърво. Той починал през 1595 г. в близкия _манастир „Св. Онуфрий“_. В малката еднокорабна църква на манастира, построена през 1419 г., има прекрасна фреска в две части на Благовещението, изписана от Антониацо Романо. Красиви са и фреските със сцени от живота на св. Онуфрий във вътрешния двор, също от XV в.


#	Седемте хълма на Рим
	Много хора мислят, че Яникул е един от прочутите седем хълма, на които е възникнал Рим. Но това не е така. Всичките седем са от другата страна на Тибър. Най-ранните селища, а по-късно и разкошните резиденции на императорите са на Палатин, близо до реката. На Капитолия са най-важните храмове на древния град, а между двата хълма израства Римският форум.
	Останалите хълмове са Целий, Есквилин, Авентин, Виминал и Квиринал (на него сега се намира резиденцията на италианския президент).


>>	„Св. Цецилия в Трастевере“
C>
	__Туристическа информация__
	Карта 13
	пл."Санта Цецилия" 22
	тел. 06 589 9289
	Базиликата: затв. 12:30 — 16:00 ч.
	_Фреската на Кавалини_:
	отв. — пон. — пет. 10:15 — 12:15 ч.
	и съб. — нед. 11:15 — 12:15 ч.
	Автобуси: Н, 23, 75,115, 125, 280, 780.
	Трамвай: 8
C$
	{img:158_kavalini.jpg|#По време на преустройството през 1725 г."Страшният съд" на Кавалини бил скрит за почти 200 години.}
	Тази църква е оазис на спокойствие и тишина сред шумния квартал. Тя е построена в чест на св. Цецилия — раннохристиянска светица, приела мъченическа смърт заедно със съпруга си Валериан. Според преданието през първата брачна нощ знатната Цецилия покръстила мъжа си и двамата заживели целомъдрено. Останките от тяхната къща се намират под църквата и могат да бъдат посетени, когато е отворена и тя. Сред руините има саркофази, подови мозайки и останки от други класически постройки.
	Ако не разбирате италиански, не очаквайте да научите кой знае колко. Информационните табла с описанието на римските сгради от II в. пр.Хр., намерени под църквата, са само на италиански.
	Цецилия е светицата покровителка на музиката. Някой казват, че е изобретила органа. Според други тя три денонощия пяла химни без прекъсване — толкова време римските власти я държали затворена в парната баня на собствената й къща при първия неуспешен опит да я убият. По чудотворен начин обезглавяването също се оказало неуспешно, затова промушили шията й.
	Базиликата е построена от папа Паскал I (817–824). Той имал видение за гроба на светицата и преместил тялото й тук. Днешната църква е смесица от стилове и цветове. Величественият вход към градината с фонтана е дело на Фердинандо Фуга и е от началото на XVIII в., оттогава е и фасадата. Камбанарията и колонадата с очарователната _мозаечна украса_ са от XII в.
	През XVIII в. римските колони са вградени в бетон, но някои останки от по-далечното минало все пак са запазени. На мозайката от IX в. в апсидата е изобразен Христос. От дясната му страна са св. Павел, св. Агата и св. Валериан, а от лявата — св. Петър и св. Цецилия. Мозайката е вариант във византийски стил на онази от"Св. св. Козма и Дамян". Крайната фигура вляво с модела на църквата в ръка е Паскал.
	Той хитро се е поставил в един ред със светците и преданата Цецилия го представя на Христос. Подът в стил"козматеско" е средновековен. Красивият _готически олтарен балдахин_ е от края на XIII в. и се смята за шедьовър на Арнолфо ди Камбио. Под него е статуята на светицата, изваяна от Стефано Мадерно. Когато през 1599 г. гробницата й била временно отворена, на скулптора било позволено да види непокътнатото й, както се предполагало, тяло. В параклиса в края на десния кораб има повредена фреска от XII в., изобразяваща намирането на тялото.
	{img:159_sv_zizilija.jpg|#Говори се, че скулпторът Стефано Мадерно е изваял тази статуя по мъртвото тяло на св. Цецилия, след като през 1599 г. му позволили да го види във временно отворения й ковчег.}
	За съжаление в тази църква има доста неща, които не могат да се видят. Църковните власти са затворили коридора, където се е намирала парната баня и където има творби на Гуидо Рени, а в параклиса „Понцани“ можете само да надникнете. Но не се отчайвайте — всяка сутрин срещу скромна такса сестрите бенедиктинки от прилежащия манастир отвеждат посетителите при _фреската „Страшният съд“ от Пиетро Кавалини_ с нейните завладяващо топли цветове. Тя е единствената оцеляла по-голяма творба на Кавалини. Рисувана е през 1293 г., но е преоткрита през 1900 г. На нея Христос е изобразен на трон, около него са апостолите, светци и ангели. Разноцветните им крила преливат от кремаво към розово. Сестрите от „Св. Цецилия“ имат и друга специална задача — всяка година им се поверяват по две агнета, осветени от папата. Те се грижат за тях до Великден, когато вълната им (от която се правят омофорите за новите патриарси и епископи) бива остригана.


>>	Островът в Тибър и „Св. Вартоломей“
C>
	__Туристическа информация__
	Карта 13
	Островът в Тибър 22
	тел. 06 687 7973
	Затв. — пон. — събота: 12:30 — 15:30 ч.
	неделя след 13:00 ч.
	Автобуси: Н, 23, 63, 125, 280, 780.
	Трамвай: 8
C$
	{img:160_chetirite_glavi.jpg|#Мостът „Четирите глави“ (Ponte dei Quattro Capi) свързва острова с източния бряг на Тибър и с Гетото, вляво се вижда наскоро реставрираната шестетажна кула „Каетани“.}
	Островът в Тибър (Isola Tiberina) — едно малко бижу от мрамор и чинари, е свързан и с медицината, и с вярата. На него се намират голямата болница „Правете добро, братя“ (Fatebenefratelli) и една малка синагога.
	Според преданието през III в. пр.Хр. делегация от римляни отишла при сибилата в Епидавър (Гърция) и се върнала с тълкуванието, че гражданите, ако искат да спрат чумата, трябва да построят храм на Ескулап — бога на лечителите.
	Докато плавали нагоре по течението на Тибър, римляните видели на кораба змия като тази, която се е увила около жезъла на Ескулап (змията по традиция е символ на лекарите). Тя се плъзнала по водата и заплувала към острова. Така показала, къде трябва да бъде храмът. С течение на времето островът до такава степен се е слял с тази история, че с траверти — нови блокове бил оформен като боен кораб с нос, кърма, кил и релефно изображение на свещената змия. Останките от това съоръжение все още могат да се видят отстрани на синагогата.
	Няколко столетия по-късно императорът на Свещената римска империя Отон III построил върху руините на Ескулаповия храм църква в чест на приятеля си Адалберт — първия епископ на Прага, приел мъченическа смърт през 997 г. За кораба и колонадата на сградата е използван материал от колоните и другите антични останки.
	Говори се, че Отон лично ръководил строежа, а на връщане от пътуването си до Беневенто в Южна Италия донесъл мощите на св. Вартоломей и ги оставил в църквата за известно време, така поне си мислел тогава. Ала скоро след това Отон загинал в бой с въстаналото местно население, горкият св. Адалберт бързо бил забравен, а църквата била преосветена в чест на св. Вартоломей. Тя е престроявана през 1113 и през 1624 г., затова камбанарията е от XII в., а фасадата е барокова.
	Вътре, на стълбите към амвона, има мраморен кладенец с четири релефни фигури — Христос, св. Вартоломей (той държи нож — оръдие на мъченическата му смърт), св. Адалберт (с епископски жезъл; някои смятат, че това изображение е на св. Павлин Нолански) и Ото III с корона и скиптър.
#	Тибър
	{img:161_tibar_v_rim.jpg|#"Тибър в Рим" (1685) от Гаспар ван Вител показва колко достъпна е била за римляните реката, преди през XIX в. да я затворят в дигите. Двата моста към острова са построени по време на Древния Рим и се използват и днес.}
	Реката, наричана"Русият Тибър" заради калното си жълтеникаво дъно, минава през самия град, но днес няма почти никакво значение в ежедневния му живот. Живописна е, над нея са прехвърлени няколко моста — включително и очарователният „Сикст“ с великолепна гледка към „Св. Петър“. Така е от края XIX в., когато по бреговете й са построени високи диги, за да се спрат честите наводнения.
	Ала невинаги и било така. Вълчицата намира предполагаемите основатели на Рим — Ромул и Рем, на брега на Тибър и ги осиновява. В древността Тибър е основната артерия за корабите, плаващи към Тиренско море. „Голям бряг“ (Ripa Grande) — търговското пристанище в „Трастевере“, и „Малък бряг“ (Porto di Ripetta), били жизненоважни за града. До XIX в. на малкото пристанище имало величествено крайбрежно стълбище, за което се смята, че е вдъхновило онова на Испанския площад.


>>	Други места, които да посетите


#	Комплексът „Св. Михаил в Рипа Гранде“
C>
	__Туристическа информация__
	Карта 13
	ул. „Сан Микеле“ 25
	06 5843 4437
	Отв. — различно време, в зависимост от изложбата.
C$
	Днес в комплекса „Св. Михаил в Рипа Гранде“ са разположени държавни учреждения, сред които и клон на Централния институт по реставрация. В него от време на време се уреждат изложби и огромната сграда, дълга 335 м., е отворена за посещения. В края на XVII в. тя е построена на мястото на пристанището „Рипа Гранде“, за да приютява и понякога да учи на занаят отхвърлените от обществото сираци, престъпници и скитници. Затова историята на комплекса е свързана с историята на римското занаятчийство. Например през XVIII в. тук била разположена известна работилница за тъкани гоблени. Тук намирали убежище възрастни хора и несемейни, неслучайно един от вътрешните дворове е наречен „На старите моми“. Горният край на"Св. Михаил" гледа към Порта Портезе — един от входовете към неделния битак.


#	„Св. Хризогон“
C>
	__Туристическа информация__

	Карта 13
	Пл. „Сонино“ 44 (ул."Трастевере")
	тел. 06 581 8225
	_Горната църква_:
	затв. — пон. — съб. 11:30 — 16:15 ч.,
	неделя 13:15 — 16:15 ч.
	_Подземната църква_:
	затв. — пон. — съб. 10:0 — 16:30 ч.,
	неделя 13:00 — 16:30 ч.
	Автобуси: Н, 23, 125, 280, 780.
	Трамвай: 8
C$
	Туристите често подминават тази голяма църква, разположена на оживената улица „Трастевере“, но това е грешка. Тя е построена в стил класическа римска базилика, а подът й в стил „козматеско“ е може би един от най-красивите в Рим. И тук бароковата фасада и вътрешната украса почти не издават средновековния произход на сградата. Единствено дясното крило и камбанарията в романски стил (една от малкото камбанарии с триъгълен връх в града) намекват, че църквата е построена през XIII в. Двете порфирни колони, поддържащи триумфалната арка, са най-големите в Рим. Таванът в златно и синьо е върхово постижение, но фреската на тавана — „Тържеството на св. Хризогон“ от Гуерчино, е копие от XVII в. Оригиналът е в „Стафорд Хаус“ в Лондон. Средновековният олтар завършва с геометрични орнаменти в стил „козматеско“, а обрамчената мозайка в апсидата — „Богородица между двама светци“ от края на XIII в., се приписва на Пиетро Кавалини. Подземните останки от първоначалната раннохристиянска църква от V в. са отворени за посещение, но за големи групи трябва да се направи предварителна резервация. По време на „Нашия си фестивал“ през юли църквата се превръща в светилище на Дева Мария. Иконата „Девата от хълма Кармел“ се изнася, минава с процесия по улиците и за осем дни се излага за поклонение в църквата.


#	„Св. Франциск в Рипа Гранде“
C>
	__Туристическа информация__
	Карта 13
	пл."Сан Франческо в Рипа" 88
	тел. 06 581 9020
	Църквата: затв. 12:00 — 16:00 ч.,
	нед. 13:00 — 16:30 ч.
	_Килията на св. Франциск_:
	затв. 12:00 — 16:00 ч.
	и четв. нед. сутрин
	Автобуси: Н, 23, 115, 125, 280, 780.
	Трамваи: 3, 8.
C$

	Св. Франциск бил дал обет за бедност и логично църквата, построена през XIII в. на мястото на приюта, била наречена на него. През XVII в. тя била реконструирана в стил висок барок и днес украсата й е възхитително драматична с разкошни стенописи, позлата и гипсови орнаменти. _Параклисът „Палавичини“_ в края на десния кораб близо до олтара е тържество на разноцветния мрамор. Вградените в стената гробници са окичени с ослепителни крилати скелети. _В параклиса „Алтиери“_, от другата страна на кораба, се намира един от царствените „Екстази“ на Бернини — величествено драматичната скулптура „Блажената Лудовика Албертони“ (1674). Не обръщайте внимание на гипсовите глави на херувимчетата, които гледат полегналата в мистичен екстаз Лудовика, те са добавени по-късно. Бернини предпочитал скритото естествено осветление, но ако светлината от страничния прозорец ви е малко, помолете клисаря да включи за малко електрическото осветление. Той ще ви отведе и до килията на св. Франциск с каменната възглавница.


>	От „Форо Боарио“ до Авентин

>>	Увод и карта

	_Постлан с останките от антични храмове и паметници, този район някога е бил оживен пазар за добитък. Той граничи с площад „Венеция“, с еврейското гето от XVI в. и с по-тихия хълм Авентин._
	{img:162_karta_15.jpg|#Карта 15.}
	{img:163_mozaika_gladiator.jpg|#Подова мозайка с образ на гладиатор от Термите на Каракала.}
	Тропот на добитък, прашни пастири и търговци, търсещи купувачи за стоката във волските си коли; стопани от околностите на града, които с пълно гърло хвалят своите зеле, аспержи, марули, маслини, лимони, смокини, ябълки, даже трюфели, натрупани в каруците; баржи, пълни с амфори зехтин и бурета със зърно. Преди около 2000 години в района между Капитолия и Тибър се намирали две оживени открити тържища — „Форо Боарио“ (Forum Boarium) и Зарзаватчийският пазар (Forum Holitorium) — съответно за добитък и за зеленчуци. По пътя към центъра на града се простирал Велабърът — блатиста местност, където според легендата пастирът Фаустул намерил Ромул и Рем, след като били изхвърлени на брега на реката и вълчицата ги била откърмила.
	Прилежащата местност също е пълна със следи от римското управление. В един елегантен дворец от XVI в. са вградени останките от Театъра на Марцел (Teatro di Marcello), издигнат по проект на архитектите на Юлии Цезар, но завършен при Август. Трите колони от Созиевия храм на Аполон (Tempio di Apollo Sosian) ярко се открояват на фона на средновековните градски постройки. Останките от Портика на Октавия (Portico d’Ottavia), построен от Октавий в чест на сестра му, са в т.нар. Гето — района, където римските евреи са живели изолирани векове наред.
	Днешната блъсканица обаче драстично се различава от някогашната. През 1933 г. тук е направена широка модерна улица, кръстена „Луиджи Петрозели“. По нея автомобилният поток излиза при централата на Гражданския регистър северно от площад „Венеция“. Някои следи от миналото обаче все още се виждат и с малко въображение човек може да им се наслади. Представете си търговците на добитък, скупчени под Арката на Янус, за да се предпазят от зимния дъжд или от изгарящото лятно слънце. Представете си как те и техните делови партньори решават да построят втора арка, на банкерите (Arco degli Argentari), и да я посветят на император Септимий Север, за да го благоразположат. Друг, правоъгълен храм бил издигнат за приношения към Портуний — бог на пристанищата. В църквата „Св. Никола в тъмницата“ (San Nicola in Carcere) са запазени останките от три други храма. (Обърнете внимание на колоните, вградени в стените й.) Няколко други църкви в района, по-точно „Св. Георги във Велабър“, „Св. Теодор“ и „Богородица Козмедин“ (Santa Maria in Cosmedin „Богородица Хубавата“), някога били дяконии — места, управлявани от раннохристиянската църква, където се раздавала храна на бедните. Векове по-късно могъщото семейство Крешенци вградило в средновековното си стражево укрепление при Емилиевия мост множество класически отломки. От него обаче не е останало почти нищо и по-късните римляни го нарекли „Строшения мост“.
	На юг днес, както и в миналото, се намира потъналият в дървета Авентин — жилищен район, оазис на спокойствието.
	Независимо от близостта си до центъра хълмът винаги е бил някак отделен от шумната суета на ежедневието.
	{img:164_aventin.jpg|#Изкачването по хълма Авентин ще открие пред вас забележителни гледки към града.}
	В късна пролет е задължително да посетите общинската розова градина „Ил Розето“, обърната към застиналата Голяма арена. Спокойствието на Авентин се подсилва от многобройните църкви и манастири, сред които доминиканският „Св. Сабина“. Гледката от Авентин се простира отвъд"Св. Петър".


>>	Храмовете, арките и дякониите на „Форо Боарио“
C>
	__Туристическа информация__
	Карта 15
	Автобуси: СЗ, 23, 81, 95, 170,
	280, 715, 716, 780
C$
	{img:165_arka_janus.jpg|#Арката на Янус от IV в. се издига точно над Главната клоака (не можете да я видите) — основния канал на Римския форум, който се изливал в Тибър.}
	Огромната арка на Янус няма много общо с триумфалните арки, строени от императори като Тит и Септимий Север. Въпреки украсата си — в нишите по фасадата е имало статуи, а върху свода са изписани различни божества — тя е издигната с практическа цел като покрито кръстовище, където търговците на добитък от „Форо Боарио“ да се подслоняват от лошото време.
	Същото се отнася за малката _Арка на банкерите_ (Arco degli Argentari), долепена до църквата „Св. Георги във Велабър“ (San Giorgio in Velabro). Арката е издигната през 204 г. сл.Хр. от търговците на добитък и техните банкери, посветена е на Септимий Север и неговото семейство и е била главен вход към пазара на добитък. Ако ви се стори ниска, сетете се, че през столетията са се натрупвали наноси и останки и са вдигнали нивото на земята. Така долната част на арката, направена от травертин, за да се избегне износването от непрекъснатото търкане на добитъка, вече не се вижда. Горната част е от бял мрамор и е украсена с релефи, показващи как членове на императорското семейство участват в религиозни ритуали. Отдясно са Септимий Север и съпругата му, а отляво е Каракала. До него е бил изобразен брат му Публий Септимий Гета, но след като Каракала го убил, образът бил заличен. Срещу арката, на _улица „Велабро“_ 3, има желязна врата и хубав сводест проход. Той води към входа на Голямата клоака (Cloaca massima) — канализационната система от VI в. пр.Хр., която минава от Римския форум до Тибър.
	„Св. Георги във Велабър“ е бивша дякония (място за раздаване на храна). Църквата е посветена на св. Георги — раннохристиянски мъченик от Палестина, който поразява ламя. В църквата има фреска на Богородица със светци от края на XIII в., приписвана на Пиетро Кавалини, очарователна колонада от XII в. и камбанария. Мощите на светеца, според някои даже и главата му, били донесени тук около средата на VIII в., когато според слуховете папа Захарий ги открил да събират прах в Латеранския дворец.
	От другата страна на улица „Петросели“, на един хвърлей разстояние от реката, се намира _„Храмът на Портуний“_, известен и като „Късметът на мъжете“ (Fortuna Virilis), издигнат през I в. пр.Хр. и посветен на бога на пристанищата. Сградата е почти недокосната и е чудесен пример за базова храмова архитектура — правоъгълна, с колонада на входа и остатъци от гипсова украса, възпроизвеждаща ефекта на мрамора. Можете ли да познаете защо е оцеляла? През IX в. била превърната в църква. В стените на средновековния замък на семейство Крешенци от другата страна на тесния „Счупен мост“ са вградени римски колони, както и класически архитрав, съставен от антични фрагменти. Точно зад Храма на Портуний има възхитително кръгло светилище. Много векове смятали, че е _храм на Веста_, защото прилича на едноименния _храм на Римския форум_.
	Днес обаче специалистите с голяма доза увереност твърдят, че храмът е бил посветен на Херкулес Победител. Нищо чудно. В онези времена всеки собственик на добитък е знаел, че си заслужава да се разпространява славата на Херкулес. Богът повалил великана Какус, защото Какус му откраднал добитъка. Образът на Херкулес може да се види и в горната лява част на Арката на банкерите. Този храм също е бил превърнат в църква. Но оригиналните фрагменти от бял мрамор все още се забелязват лесно. Повечето от 20-те коринтски колони също са оригинални.
	{img:166_hram_apolon.jpg|#От храма на Аполон, построен през I в., въпреки неколкократните престроявания все пак са останали тези три коринтски колони.}


>>	Разходка: Римляни, евреи и християни
C>
	__Туристическа информация__
	картата 15, 16
	Храмът на Портуний
	1,5 км. — 1,5 ч.
	_„Богородица Козмедин“_
	_Не пропускайте_:
	Гледката към острова в Тибър
	Портика на Октавия
	Дома на Лоренцо Манилио
	фонтана с костенурките
	Театъра на Марцел
C$
	{img:167_karta_16.jpg|#Карта 16}
	{img:168_portik_oktavija.jpg|#Входът към Портика на Октавия, където някога били изложени гръцки рисунки и скулптури.}
	Този район на Рим включва еврейското гето и останките от местата, които, древните римляни били посветили на познанието, забавлението и търговията. Днес тук живеят много занаятчии и дребни търговци, някои от тях са евреи, а други — не. Мястото е предпочитано и от предприемчиви хора с различни професии.
	Започнете тази разходка от храма на Портуний — тръгнете към „Лунготевере“ и опитайте да пресечете от другата страна. Ако успеете, ще бъдете възнаградени с великолепна гледка към _острова в Тибър_ със „Св. Вартоломей“ и неговата камбанария. По-нататък вдясно е наскоро обновената Кула на Каетани (Torre dei Caetani), изправена като страж над най-стария мост в града — Фабрициевия, наричан още „Четирите глави“ (62 г. пр.Хр.). Пресечете обратно — на светофара за по-голяма сигурност, и ще се озовете в началото на _улица „Портико Д’Отавиа“_ (1) (Via del Portico d’Ottavia), главната улица на някогашното гето. Вляво е съвременната централна _синагога_ на Рим с квадратен купол, построена преди около век. В нея интересни са и храмът, и музеят (тел.: 06 6840 0661, затв. — петък следобед и събота).
	Малката църква вдясно е „Св. Григорий на Божата милост“ (San Gregorio della Divina Pieta) — една от църквите, където евреите били принудени да слушат християнски проповеди. Те можели да избегнат това мъчение само ако платят подкуп или ако си сложат тапи в ушите, както правели мнозина. Над вратата има надписи на иврит и на латински. Сега продължете по улица „Портико д’Отавия“ до големия мраморен фронтон, поставен върху колони — единствените останки от _„Колонадата на Октавия“_ (2) — огромно съоръжение, построено от Октавиан през 23 г. пр.Хр. за сестра му Октавия. През Средновековието сред тези руини била построена _църквата „Св. Ангел на рибния пазар“_ (Sant’Angelo in Pescheria). Виждате ли мраморната плоча върху крайната дясна пиластра? На нея пише, че всяка рибя глава (това се смятало за деликатес), по-дълга от плочата, трябва да се предава на градските чиновници.
	Там, където улицата завива наляво на 90°, има по-нови сгради. Преди стотина години заради лошите хигиенни условия и пренаселването всичко от тук до реката било съборено и застроено отново. На номера 1 и 2 е _„домът на Лоренцо Манилио“_ (3), обединил през 1497 г. няколко съседни сгради. В стените са вградени един класически надпис и няколко красиви римски релефа.
	Сладкарница „Бочоне“ на ъгъла на номер 1 предлага вкусни еврейски сладкиши. Трябва да знаете, че средиземноморските еврейски специалитети нямат почти нищо общо с източноевропейските, познати у нас. Върнете се малко назад към улица „Реджинела“, която води към площад „Матеи“ и неговия _„фонтан с костенурките“_ (4). Фонтанът е издигнат през 80-те години на XVI в. от Ландини по проект на Джакомо дела Порта. Тръгнете по улица „Фунари“ и надзърнете във вътрешния двор на двореца „Каетани“ на номер 31. Така ще видите част от класическите скулптури, украсяващи стените му. Близо до площад „Кампители“ се намира _„Богородица в Кампители“_ (5) (Santa Maria in Campitelli, 1667) — шедьовър на архитекта Карло Райналди.
	На излизане от площада вдясно ще видите останките от _Театъра на Марцел_ и трите оцелели колони от _Созиевия храм_ на Аполон. Театърът е строен между 11 и 13 г. пр.Хр. и е посветен на Марцел — племенник и евентуален наследник на Август до преждевременната му смърт през 23 г. пр.Хр. След това ще видите _„Св. Никола в тъмницата“_ (6) — средновековна църква, построена върху руините на три храма от „Зарзаватчийския пазар“. Продължете по улица „Петрозели“ до _„Богородица Козмедин“_ („Богородица Хубавата“) и нейната седеметажна камбанария.


>>	Гетото
C>
	__Туристическа информация __
	Карта 15
	Автобуси: СЗ, Н, 23, 40, 46, 62, 63, 64,
	70, 87, 95, 119, 170, 280, 493, 715, 716, 780.
	Трамвай: 8
C$
	{img:169_evrei.jpg|#В Италия живеят 35 000 евреи, като повече от половината са в Рим.}
	На 12 юли 1555 г. папа Павел IV издава буля, с която затваря евреите в оградена територия с площ от около 1,3 ха и те са принудени да живеят там повече от 300 години. Първата причина за това е обикновеният антисемитизъм. Своята роля обаче изиграва и контра реформаторското усърдие, породено от протестантската схизма. Гетото е разтурено чак през 1883 г.
	Евреите живеят в Рим от II в. пр.Хр. Първоначално се установяват в Авентин и „Трастевере“ — районите, предпочитани от всички чужденци. Ала към момента, когато е създадено гетото, мнозина римски евреи, най-вече търговци и занаятчии, вече са се настанили в този процъфтяващ търговски пристанищен квартал. Всички, включително и евреите, са наричали острова в Тибър „Еврейския мост“, а площада _„Чинкуе Скуоле“_ („Петте училища“) — „Еврейския площад“. Папската була обявява за незаконно заселването на евреи на друго място, забранява им да упражняват определени професии и ги задължава да посещават църковни служби. Това предизвиква сериозно пренаселване на района. През XVII в. след затварянето на портите по залез в малкия квартал се натъпквали около 6000 души. Римските евреи не са нито ешкенази, нито сефаради. Те претендират, че са част от общност, съществувала преди разрушаването на Храма в Йерусалим през 70 г. сл.Хр. Това им дава определени привилегии, като например да ядат агнешко на еврейската Пасха. Но не си мислете, че в ресторантите за кашер ще намерите сандвич с пастърма или геврек. Евреите толкова отдавна живеят в Рим, че като изключим свинското, еврейската и римската кухня почти не се различават. Някои предпочитани еврейски ястия са пържените цели артишоци (carciofi alia Giudea), пържените филета от треска (filetti di baccala fritti) и маринованите тиквички. Еврейската фурна на _улица „Портико д’Отавиа“_ се слави със своите сладкиши — с извара и шоколад или извара и плодове. В района доминира внушителната синагога. Безпрецедентното посещение на папа Йоан Павел II в нея през 1986 г. влезе в историята.


>>	„Богородица Козмедин“
C>
	__Туристическа информация__
	Карта 15
	пл. „Бока дела верита“ 18
	тел. 06 678 1419
	Църквата: затв. 13:00 — 15:00 ч.
	_„Устата на истината“_: достъпна всеки ден.
	Автобуси: СЗ, 23, 81, 95, 170, 280, 715, 716, 780
C$
	{img:170_fontan_barok.jpg|#Точно срещу романската камбанария на църквата има бароков фонтан. Това е още един пример за наслагването на художествени слоеве в града.}
	{img:171_istina.jpg|#През Средновековието разпитвали жените, заподозрени в изневяра, като ги карали да сложат ръка в устата на морското божество и ги предупреждавали, че ако не кажат истината, ще бъдат ухапани.}
	За съжаление тази църква е известна най-вече с „Устата на истината“ (Bocca della Verita) — каменен диск с релеф на морско божество, поставен в преддверието. Релефът необяснимо привлича тълпи от туристи, които искат да разберат дали легендата, че каменната уста отхапва ръката на лъжците, е вярна.
	„Богородица Козмедин“ („Богородица Хубавата“) е разположена в район, пълен с антични паметници и спомени, и разполага с истински, макар и подценявани съкровища.
	Двете колони от вътрешната страна на вратата, трите, вградени в лявата стена, и по-късата, поставена самостоятелно, са останали от по-стара постройка. През IV в. тук се е намирала градската канцелария за разпределяне на храната и контрол на пазарите.
	През VI в. тя е превърната в дякония — център, създаден от църквата, където се раздавала храна на бедните. Тогава е бил пристроен и параклис. През VIII в. папа Адриан (772–795) подарява сградата на гърци християни, бежанци от религиозните размирици във Византия. Така малкият комплекс се превръща в истинска църква и започва да се нарича „Богородица Козмедин“ (Santa Maria in Cosmedin), а понякога и „Богородица при гръцкото училище“.
	И двете имена сочат източния произход на новите енориаши. Името „Козмедин“ без съмнение идва от прочутия константинополски манастир „Космидион“ и квартала около него, а „при гръцкото училище“ няма нужда от обяснения.
	При норманското нашествие в края на XI в. църквата е повредена, но е възстановена в началото на следващия XII в. Оттогава са покритият вход от червени тухли с колони, портикът и прекрасната седеметажна камбанария в романски стил. Тук има съкровища, далеч по-интересни от „Устата на истината“, вградена в стената отляво едва преди 370 години. Мраморната украса около главния вход е от XI в.
	Гробът вдясно е на Алфано, папския шамбелан, ръководил реконструкцията на църквата през XII в., а надписът на стената е за дарения от IX в. В сумрачната тишина не е трудно човек да почувства как се пренася назад във времето и се отдава на духовно съзерцание. Тук има силно източно влияние — ограденото пространство, предназначено за молещите се, балконът с женското отделение и иконостасът — мраморна преграда, отделяща пространството на свещеника.
	Великолепно орнаментираният под също е от XII в. и е в стил пред-„козматеско“. Украсеният готически балдахин над главния олтар е от 1294 г. и е подписан от Деодато Козмати (виж по-долу).
	Великденският свещник зад десния амвон е украсен с геометрични орнаменти в стил „козматеско“ (обърнете внимание на стилизирания лъв в основата му). Не подминавайте и поставената в рамка мозайка от VIII в. в сакристията. Красивият й златен фон е копие на една от мозайките в „Св. Петър“.
	Протегнатата ръка в долния ляв ъгъл (може би на един от влъхвите) кара мнозина специалисти да заключат, че изображението е част от сцената „Поклонението на тримата влъхви“.


#	Козмати, майсторите на мрамора
	Те били седмина майстори роднини, които възродили изкуството на мозайката в Рим. Стилът на Козмати, или „козматеско“, са термини, които днес се използват като определения за вид мозаечна украса — малки парченца разноцветен мрамор (червен, зелен, черен, бял), подредени в сложно преплетени орнаменти, напомнящи понякога ислямски геометрични мотиви.
	Често в разрез с древноримската техника Козмати вграждали сред по-малките парчета по-големи каменни кръгове и линии. Така са направени подовете в „Богородица Козмедин“, „Св. Хризогон“ и „Богородица в Трастевере“. Техниката на Козмати се използвала и при църковната утвар като например свещници (в „Св. Лоренцо“), гробници, епископски тронове, амвони, малки колони, често срещани в църковните галерии. Те блестят като скъпоценни камъни на слънцето.
	Най-впечатляващите мозаечни колони в Рим са в галериите на „Св. Йоан Латерански“ и „Св. Павел извън стените“. И двете творби са подписани от Пиетро Васалето и сина му, майстори в този занаят.
	Изработването на произведения в стил „козматеско“ прекъсва с временното бягство на папите в Авиньон и никога повече не достига предишните нива.


>>	Голямата арена
C>
	__Туристическа информация__
	Карта 15
	Автобуси: СЗ, 60, 75, 81, 118,175,
	628, 673, 715.
	Трамвай: 3.
	Метро: Линия В (Circo Massimo)
C$
	{img:172_kolesnzi.jpg|#В Древния Рим хората най-много обичали да гледат надбягвания с колесници. Колесничарите се състезавали с гладиаторите кой ще бъде най-известният спортен герой на епохата.}
	Ако от имперските резиденции на хълма Палатин погледнете към Голямата арена (Circo Massimo), ще ви се стори, че чувате тълпата, приветстваща с възторжени викове най-известните колесничари в града, докато техните квадриги (двуколки с четири коня) правят седмата, последна обиколка.
	Тук някога са се състезавали с колесници. Техните цветове — бяло, червено, зелено или синьо, обозначавали членство в една от партиите, платили за екипировката на конните отбори. Днес обаче тук почти няма какво да се види. Археолозите твърдят, че входните врати и високата преграда по средата на пистата все още съществуват, но тепърва предстои да бъдат изкопани. Затова и за образа на един от най-големите стадиони, познати на човечеството, се налага да се осланяте на въображението си. Той представлява дълъг правоъгълник с три редици каменни и дървени пейки. Смята се, че е побирал повече от 250 000 души.
	Голямата арена е построена в долината между Палатин и Авентин (два от прочутите седем римски хълма) през IV в. пр.Хр. и е най-старият от известните досега римски стадиони. Тук било мястото на надбягванията с коне и с колесници — част от често провежданите игри. Имало е също представяния на гладиатори, както и публични екзекуции. За последен път стадионът е използван като римска арена през 549 г. сл.Хр., при царуването на варварския остготски крал Тотила, който отвоювал Рим от византийските му владетели. Но не след дълго Голямата арена постепенно била изоставена и даже в един определен момент на нея отглеждали зеле. Малката средновековна кула в източния край няма нищо общо с античния стадион. През Средновековието той, както и по-голямата част от района, принадлежали на семейство Франджипане.


>>	Авентин
C>
	__Туристическа информация__
	_Авентин_
	Карта 15
	_„Св Сабина“_
	Карта 15
	пл. „Пиетро д’Илирия“ 1
	тел. 06 57 941
	Затв. 12:30 — 15:30 ч.
	Автобуси: СЗ, 23, 81, 95,170,
	175, 280, 628, 715, 716
C$
	{img:173_aventin_hulm.jpg|#Казват, че преди около 1000 години императорът на Свещената римска империя Отон III гледал от хълма Авентин как работниците строят църквата на Острова в Тибър.}
	Най-живописният път нагоре по хълма Авентин до „Св. Сабина“ (Santa Sabina) е по калдъръмената улица „Кливо ди Рока Савела“. Тя започва на около 100 метра от „Богородица Козмедин“ (Santa Maria in Cosmedin. „Богородица Хубавата“) по улица „Богородица Козмедин“, продължение на улица „Петросели“.
	Портата в средновековната стена е част от крепостта на могъщото семейство Савели и води към _парка „Савел“_, наричан още „Портокаловата градина“. Портокаловите дървета били донесени тук през XIII в. от св. Доминик — основателя на Доминиканския орден. Авентин е едно от най-хубавите места в Рим, оазис на тишината и спокойствието, с невероятна панорамна гледка към града.
	Във величествената задна фасада на доминиканската _базилика „Св. Сабина“_ ясно се виждат останките на църква от V в. На излизане от парка (този път минавате през главния му вход) обърнете внимание на великолепната маска на стената вдясно. През XVI в. Джакомо дела Порта я използва в един фонтан. Когато е строена тази църква, християнството вече е излязло от катакомбите и е станало основна религия. Както се вижда от 24-те коринтски колони с канелюри, останките от мозаечна украса на входната врата и красивите инкрустирани романски мраморни орнаменти над и между арките, църквата е била строена, за да възхищава окото. Особено интересна е мозайката над входа. Двете женски фигури представляват двете основни съставни части на ранното християнство — някогашните езичници (Ecclesia ех gentibus) и „бившите обрязани“ (Ecclesia ех circumcisione).
	Удивителни са златните букви върху тъмносин фон. Не подминавайте и кипарисовата врата в левия край на преддверието. На нея има 18 раннохристиянски панела от V в. със сцени от Новия и Стария завет, включително и едно от най-ранните запазени изображения на разпването на Христос. На около 200 метра по-нататък, по улица „Св. Сабина“ се намира _чудноватият площад „Кавалиери ди Малта“_ („Площад на Малтийските рицари“), проектиран през XVIII в. от графика Джовани Батиста Пиранези. По стените около него са наредени обелиски.
	Тук е огромният вход към резиденцията на Великия майстор на малтийските рицари — _„Домът на Ордена на малтийските рицари“_ (Villa del’Ordine dei Cavalieri di Malta), също проектиран от Пиранези. Художникът е автор и на _църквата „Богородица от приората“_ вътре в сградата.
	Самият той е погребан в тази църква. Не можете да влезете, но надзърнете през ключалката, за да видите известния от пощенските картички изглед към „Св. Петър“.


>>	Термите на Каракала
C>
	__Туристическа информация__
	Карта 15
	ул. „Терми ди Каракала“ 52
	(на кръстовището с улица „Антония“)
	тел. 06 3996 7700
	$$. Аудио екскурзовод: $
	Отв. — всеки ден.
	Затв. — пон. след 14:00 ч.
	Автобуси: 60, 75, 118, 628, 673.
	Трамвай: 3.
	Метро: Линия В (Circo Massimo)
C$
	{img:174_termi_karakala.jpg|#На строежа на термите на Каракала всеки ден в продължение на пет години са работили по около 9000 души.}
	Септимий Север взима властта през 193 г. сл.Хр. и като всеки нов император веднага се заема да укрепи позициите на своя род. Вече било добре известно, че обществените строежи носят одобрението на гражданите. Затова Септимий и синът му Каракала решават да подражават на Веспасиан (Колизеят) и на Траян (Улпиевата базилика) и да построят огромна баня. Според историците комплексът заемал 100 000 кв. м. и можел да побере до 10 000 души. Строежът бил започнат през 206 г. сл.Хр. и завършен през 217 от Каракала. Баните минават отвъд обикновения стремеж към хигиена. Гражданите идвали тук не само за да поплуват и да поседят в сауната, но и да убият един празен следобед, да наваксат с четенето, да си създадат познанства и да сключат една-две сделки. С една дума — както във всеки елитен клуб.
	Термите на Каракала са излезли от употреба още през VI в., когато настъпващите готи съборили акведуктите и прекъснали водоснабдяването. Величествените руини се мержелеят в сянката на второто било на хълма Авентин и дават само бегла представа за невероятните размери на Термите. Освен къпалните в сградата имало библиотеки (гръцка и латинска), художествени галерии, зали за срещи и стадион.
	Около сградите била оформена сенчеста алея с фонтани, игрища и покрита колонада. Както се вижда от мозайките, например тази с атлетите (сега във Ватиканските музеи), материалите за украсата не са пестени. Ако се съди по огромните гранитни вани, вградени във фонтаните „Фарнезиевият бик“ и „Херкулес на Фарнезе“ на площад „Фарнезе“, скулптурите също били огромни.
	От величавото великолепие на банята обаче не е останало почти нищо. През вековете тя много пъти е била ограбвана и както на други места, свързани с Древния Рим, ще трябва да използвате своето въображение. В главните къпални можели едновременно да се поберат 1600 души. Тези помещения оформяли оста на централната четиристранна сграда. Второстепенните къпални били подредени около съблекалнята — откритите помещения за гимнастика, калидария, тепидария и фригидария. Другите помещения, включително и библиотеките, остават извън този периметър.
	Посещението започва в едно от двете помещения за тренировки (палестри). Тук, както и в палестрата в другия край на комплекса, има фрагменти от черно-бяла мозаечна украса и парчета разноцветна подова мозайка. Изходът води към съблекалня с черно-бял под, преддверие и басейн няколко стъпала по-надолу.
	Друга врата води в следващо преддверие (атрий), а оттам във фригидарий (басейн със студена вода). Ако минете през тях и през преходното помещение, ще стигнете до другата палестра с многото мозаечни панели. От огромния кръгъл калидарий с неговите седем бани за гмуркане са останали само две тухлени пиластри. Говори се, че отдавна изчезналият купол е бил голям, колкото купола на Пантеона.


>>	Други места, които да посетите


#	Некатолическото гробище
C>
	__Туристическа информация__
	Карта 15
	ул."Кайо Честио" 6
	тел. 06 574 1900
	Затв. — неделя.
	Автобуси: 3, 23, 30, 60, 75, 95, 175, 280.
	Трамвай: 3.
	Метро: Линия В (Piramide)
C$
	Гробището за некатолици (Cimitero Acattolico) е създадено през 1738 г. като последен дом за чужденците, починали в Рим. Сред тях има и известни — Кийтс и Шели, и обикновени хора — 16-годишната Роуз Батхърст, която паднала от коня през 1824 г. и се удавила в Тибър, или Деверю Плантадженет Кокбърн, на 21 години, който починал в Италия, след като напразно обиколил Европа в търсене на лековит климат.
	{img:175_ostiense.jpg|#През V век император Хонорий удвоява височината на кулите в Рим, включително и тези на „Остиенсе“.}
	Гробището опира в част от Аврелиановата стена и вече е пълно почти до краен предел. То е зелено и спокойно убежище за едни от най-красивите котки в града. Тук цъфтят цветя и пеят птици. Дръпнете връвта на звънеца и кажете на пазача кой гроб желаете да посетите. Истинските скърбящи не плащат нищо, а от туристите се иска да направят малко дарение (едно или две евро). Ако нямате много време, можете да видите гроба на Кийтс и отвън, през прозорчето в гробищната стена в началото на улица „Кайо Честио“. Интересно, че тази улица е кръстена на първия известен некатолик, погребан в района, Гай Цестий. Той бил римски магистрат, починал през 12 г. пр.Хр., но преди това си построил гробница пирамида — Пирамидата на Гай Цестий (Piramide di Caio Cestio). През III в. сл.Хр. заедно с други стари паметници тя била вградена в стената, издигната да защити града от варварските нападения. Вероятно това е причината да оцелее през вековете.


#	Музеят „Монтемартини“
C>
	__Туристическа информация__
	Карта 15
	ул. „Остиенсе“ 106
	тел. 06 8205 9127
	Затв. — пон.
	Обиколки на английски при заявка: $$$$$
	Автобуси: 23.
C$
	Бившата електроцентрала на улица „Остиенсе“ е превърната в малък музей, клон на Капитолийския музей. Модерното съвременно съоръжение е подходящо място за класическата красота на повече от 400-те мраморни произведения от Капитолия.
	Очарователен е контрастът между античните скулптури и тъмната метална машинария от началото на XX в. Сред работилите някога машини са подредени скулптури от фронтони, фризове от храмове и от Театъра на Помпей, статуи от огромните градини на античните резиденции, мозайки, бюстове от епохата на Републиката. Тук старото е съчетано с новото, нещо, което не се среща често в Рим, а при това е съчетано добре.


#	Музеят на Римската цивилизация
C>
	__Туристическа информация__
	Карта 15
	пл. „Дж. Аниели“ 10
	тел. 06 5926 135
	Затв. — пон.
	Метро: Линия В.
C$
	Тази малко известна съкровищница се намира в района EUR (Esposizione Universale di Roma) — комплекса, създаден за несъстоялото се Световно изложение през 1942. Тук са показани копия на произведения и инструменти, реконструкции на архитектурни обекти (арки, акведукти, мостове, бани и т.н.) от римската цивилизация. Не пропускайте гипсовите отливки от Траяновата колона в мазето и гипсовия модел на капител с размерите на стая, така както е изглеждал по времето на Константин в началото на IV в.


>	Извън крепостните стени

>>	Увод и карта

	_Нито животът, нито смъртта спират пред портите на Рим. Зад древните стени има няколко раннохристиянски църкви, построени върху гробовете на мъченици, а по красивия Апиев път са погребани римляни._
	{img:176_karta_17.jpg|#Карта 17.}
	{img:177_sv_kostanza.jpg|#Фрагмент от класически мотив, мозайка в „Св. Костанца“.}
	„Извън стените“ (Fuori le mura) — тези думи имат особено значение за римляните даже и сега, когато Аврелиановата стена, обграждаща града отвсякъде, вече не изпълнява предназначението си. Всъщност до съвсем скоро почти цялата населена част на Рим се е намирала в 19-километровия периметър. Строителството на стената започва при управлението на император Аврелиан (270–275), продължава при Максенций и почти удвоява височината си при следващите императори. В известен смисъл Рим, както повечето древни градове, винаги е бил обграден със стена. През VI в. пр.Хр. цар Сервий Тулий построява укрепление, за да защити зараждащия се град. Това са т.нар. Сервиеви стени, от които са запазени няколко малки фрагмента. Аврелиановата стена обаче е нещо съвсем друго. Тя обгражда всичките седем хълма, Марсово поле и „Трастевере“, т.е. всички по-важни паметници на Рим. Извън нея остават катакомбите, някои манастири, лозята и селскостопанските земи. Те съответно са и по-уязвими. Сред тях са „Св. Павел“, „Св. Лаврентий“, „Св. Агнеса“. Към тези имена е добавено по едно „извън стените“, за да се отличават от църквите, разположени в центъра или построени по-късно.
	{img:178_kuli.jpg|#Според защитната стратегия разстоянието между две крепостни кули не трябва да е по-голямо от обсега на стрелите.}
	Предназначението и съответно важността на огромния тухлен пръстен са очевидни. Аврелиан отблъсква алеманите и построява стената, за да защити града в случай на друго варварско нападение. През следващите 140 години обаче такова няма. Едва през 410 г. сл.Хр. готите разграбват Рим като прелюдия към завоюването на Испания. Усещането, че трябва да се строят стени, е първата стъпка към упадъка на смятаната за непобедима империя. „Извън стените“ вече означава уязвимост, трудности и отдалеченост.
	В построената от Аврелиан стена има 18 порти, много от които се използват и днес. Сега през тях минава градският трафик, а някога са минавали консулските пътища, които заедно с акведуктите са прославили римляните по целия свят. Първият от тях — през огромната порта „Св. Севастиан“, се нарича „Апиевият път“ (Ул. „Апия Антика“).
	Строителството му завършва през 312 г. пр.Хр. и той е кръстен на тогавашния владетел на града Апий Клавдий Цек. Цек построява и първия акведукт, също наречен „Апиев“. През IV в. пр.Хр. обаче Рим става сила, с която другите трябва да се съобразяват. Римската република, основана през 509 г. пр.Хр., бързо завладява останалата част от днешна Италия и започва своето разширение за сметка на известния тогава свят. Военните кампании означават придвижване на войски, следователно пътищата са от изключително значение. Първоначално Апиевият път стига само до Капуа в Южна Италия.
	По-късно разширението до Бриндизи и Таранто в Апулия, в „тока“ на италианския „ботуш“, го прави връзка с Близкия изток и затвърждава неговата важност. Историкът Стаций нарича Виа Апиа „Царицата на пътищата“.
	Някога по Апиевия път минавали грандиозни погребални процесии например погребението на император Август през 14 г. сл.Хр. Оттук в града се завръщали победоносните легиони. А покрай пътя били погребвани богатите и могъщите. От двете страни на първата му част било пълно с гробници.
	Но много малко от тях са останали недокоснати до днес. Скулптурите, фризовете и надписите без съмнение били запомняща се гледка. През I в. сл.Хр. с появата и разпространението на християнството местните християни започнали да прокопават в мекия слой туф подземни гробища катакомби за своите починали близки. (Римляните смятали, че е нехигиенично да погребват мъртвите във вътрешността на града.) Във влажните многокилометрови подземни галерии има интересни надписи на гръцки и латински, избледнели фрески, имперски печати и саркофази.


>>	Апиевият път
C>
	__Туристическа информация__
	Карта 17
	Автобуси: 118, 218, 660
	и археологически автобус — археобус
	(ежедневно тръгва от станция „Термини“, тел.: 06 4695 2252, $$)
	_Музеят на стената — Порта „Св. Себастиан“_
	Ул. „Порта Сан Себастиано“ 18
	тел. 06 7047 5284
	Отв. — втор. — нед. 9:00 — 14:00 ч.
	затв. — пон. $
	Автобуси: 118, 218, и археологически автобус.
C$
	{img:179_patista.jpg|#Нагледното доказателство за римската експанзия — имперските пътища, все още се виждат по Средиземноморието от Мароко до Турция.}
	На фона на кобалтовосиньото лятно римско небе се очертават силуетите на кипариси, пинии и развалините на акведукт. В неговите буренясали пресъхнали арки днес гнездят бухали, вият се пълзящи растения, цъфтят макове. Дълъг тесен път върви право напред, на югозапад. От двете му страни се издигат останките на мраморни гробници. Ако щете вярвайте — големите неправилни каменни плочи, изрязани на ръка от базалтови вулканични скали от близките Албански възвишения и набраздени от колелетата на каруци и колесници, са онези, които са били поставени още при прокарването на пътя преди векове.
	Като изключим въздействието на природата, през вековете пейзажът тук почти не се е променил. Днес виждаме горе-долу същото, което е видял и св. Петър на излизане от Рим при бягството си от преследванията на Нерон. Както е известно, при една църквица, известна сега с името „Къде отиваш, Господи?“ (Domine, Quo Vadis?), му се явил Христос и го убедил да се върне в града и да приеме мъченическата смърт. Този пейзаж е видял и апостол Павел на влизане в Рим като пленник през 56 г. сл.Хр.
	Днес Апиевият път има различно значение за различните хора — място за поклонничество за пилигримите, тръгнали към църквата „Св. Севастиан“; път към катакомбите, където през последните векове на Римската империя погребвали християните; привлекателно място за днешните римляни, които търсят красота или хубава храна на няколко километра от центъра на града. Официално пътят започва от _портата „Св. Себастиан“_ в Аврелиановата стена. Някога тя била наричана „Апиевата порта“. При нея днес има малък, но интересен _музей_. От терасата над него и от прилежащата кула се откриват вълнуващи гледки. По самата улица „Порта Сан Себастиано“ също има интересни места — ренесансовата _къща на кардинал Висарион_ (Casa del Cardinale Bessarione) вдясно на номер 9 (не е отворена за посещения); по-нагоре вляво е _паркът „Шипиони“_ (Parco degli Scipioni), в който се намира гробницата на семейство Сципиони. От другата страна на парка през _улица „Порта Латина“_ („Латинската порта“) е живописната _църква „Св. Йоан при Латинската порта“_ (San Giovanni a Porta Latina). Непосредствено преди да стигнете до портата ще видите _Арката на Друз_ (Arco di Druso) — част от Антониевия акведукт, доставял вода за Термите на Каракала.
	На около 30 м по-нататък по Апиевия път се намира единственият оцелял на пътя _римски километричен камък_ (милиарий). След по-малко от километър вляво е и _Църквата „Domine, Quo Vadis?“_, а срещу нея е входът на _катакомбите „Св. Каликст“_ (Catacombe di San Callisto). По-нататък е _църквата „Св. Севастиан“ извън стените_ със своите катакомби. Това е една от седемте църкви, които средновековният поклонник трябвало да посети, за да получи пълно опрощаване на греховете. Твърди се, че по време на един от периодите на най-страшни антихристиянски гонения тук били скрити телата на св. Петър и св. Павел. Църквата е построена в началото на IV в. и престроена през XVII в.
	{img:180_apia_antika.jpg|#Апиа Антика е известно място за разходки извън града. Италианците обичат да излизат на пикник сред руините.}
C>
	__Туристическа информация__
	_Арената на Максентий и Мавзолеят на Ромул_
	Карта 17
	ул."Апия Антика" 153
	тел. 06 780 1324
	Отв. — Втор. — нед. 9:00 — 14:00 ч.
	Затв. — пон. $
	Автобуси: 118, 660, и археологически автобус.
	_Мавзолеят на Цецилия Метела_
	Карта 17
	ул."Апия Антика" 161
	тел.06 3996 7700
	Затв. — пон. $
	Автобуси: 118, 660 и археологически автобус.
C$
	Ако дотук ви е било приятно, оттук нататък ви очаква най-сладкото. Независимо дали се движите пеша, с кола или на колело, следващите около два километра по Апиевия път ще бъдат красиви и вълнуващи. Първо вляво ще видите останките на _укрепената вила_, построена от император Максенций (306–312). Той предпочитал отбранителните действия, затова построил вилата си тук, а не на Палатин. Тук са също _Мавзолеят на Ромул_ (Mausoleo di Romulo) — малкия син на императора, починал през 309 г., _Арената на Максенций_ (Circo di Massenzio), която е по-малка, но по-добре запазена от Голямата арена, по-добре показва какво са представлявали древните надбягвания. Камъните по земята между останките на двете кули посочват местата на 12-те входа. Ясно се вижда разделителната преграда по средата, украсена с обелиски и други паметници. Около нея са обикаляли колесниците с два или четири коня. Стадионът е построен от Максенций малко преди Константин да го убие. Смята се, че дългото 518 м съоръжение е побирало 10 000 души. Следва огромният кръгъл _Мавзолей на Цецилия Метела_. Както личи от зъберите около горния край, през XIII в. влиятелното семейство Каетани превърнало паметника в нещо като средновековна крепост, част от имението от другата страна на пътя. Мавзолеят е построен като гробница на Цецилия Метела, съпруга на Марк Лициний Крас, потомък на изключително богато семейство и дъщеря на консула Квинт Цецилий Метел — двама от най-доверените хора на император Август. По мраморните фризове има релефи на цветя, бичи черепи и оръжия. Вътре има интересни надписи и украса, вероятно взети от други гробници. Продължете напред и ще се озовете в открита местност с редуващи се останки от гробници и пинии. Встрани от пътя са руините на впечатляващия _акведукт " Марциева вода"_ (Aqua Marcia). Последният голям паметник — Кръглата къща (Casal Rotondo), е на 8 км от Портата и е най-голямата гробница на пътя. Кръглата сграда се издига върху квадратна основа и включва къща и градина. Смята се, че синът на поета Марк Валерий Месала Корвин я е построил в памет на баща си.


>>	Катакомбите „Св. Севастиан“
C>
	__Туристическа информация__
	Карта 17
	Ул. „Апия Антика“136
	тел.06 785 0350
	Затв. 12:00 — 14:0 ч. и неделя цял ден. $
	Автобуси: 118, 660, и археологически автобус.
C$
	Катакомбите „Св. Севастиан“ са на четири нива. Разходката тук ще ви поведе през _езическите гробници_ от II в. и християнски параклиси към стълбища, осеяни с парчета от саркофази с имперски печати.
	Под църквата ще видите три украсени езически гроба с интересни стенописи и мозаечни подове. Смята се, че в изкусно изработения централен параклис са се извършвали и християнски, и езически погребални церемонии. По арката му има релефни гипсови украшения във формата на аканти и листа от лотос.
	В „Паралиса на символите“ има изрязани раннохристиянски символи. Друга стълба води нагоре към _залата за погребални пиршества_. Графитите са от II в.
	{img:181_riba.jpg|#Раннохристиянската символика включвала риба, животни и гръцки букви, но никога изображения на Христос и сцени с Разпятието.}


>>	Катакомбите „Св. Калист“
C>
	__Туристическа информация__
	Карта 17
	Ул."Апия Антика" 126
	тел. 06 513 01580
	Затв. 12:00 — 14:00 ч.,
	в сряда цял ден и през целия февр.
	$$
	Автобуси: 118, 218, 660 и археологически автобус.
C$
	Катакомбите „Св. Калист“ са най-известните римски катакомби. Тук е първото официално подземно гробище за ранни християни, включително и за много мъченици от II и III в. Разкопките разкриват пет нива с погребални ниши, където увитите в саван тела били подреждани в редици. Отворите на нишите били затваряни с мраморни плочи — те са изчезнали много отдавна заедно с по-ценните предмети. Най-интересна в 40-минутната обиколка с екскурзовод (на различни езици) е _папската крипта_ с останките на няколко ранни папи-мъченици. До нея е малката стая (cubi culum) на св. Цецилия с византийски стенописи.
	Папа Паскал I намира тук тялото на светицата и го премества в _„Св. Цецилия в Трастевере“_. В другите погребални ниши има стенописи и изрязани в стените християнски символи. Криптата на св. Евсевий съдържа саркофаг с две мумифицирани тела.


>>	„Св. Павел извън стените“
C>
	__Туристическа информация__
	Карта 17
	ул. „Остиенсе“ 186
	тел. 06 541 0178
	Отв. — всеки ден.
	Автобуси: С6, 23, 128, 761, 766.
	Метро: Линия B (Basilica San Paolo)
C$
	Църквата „Св. Павел извън стените“ (San Paolo fuori le mura) изглежда малко затънтена. Но през VIII в. от най-южната градска порта до църквата се е стигало по дълъг покрит портик. Първоначално на мястото, където е погребан св. Павел, бил издигнат само олтар. Като римски гражданин светецът не можело да бъде разпнат на кръст, затова бил обезглавен в близкия манастир „Трите фонтана“. Казват, че при падането си главата му отскочила три пъти, преди да спре.
	{img:182_dvor_sv_pavel.jpg|#Мнозина смятат двора на „Св. Павел“ за най-красивия в Рим.}
	Тук Константин построил малка базилика. Още същото столетие тя била заменена и разширена от следващите императори. От IX в. до построяването на новия „Св. Петър“, „Св. Павел извън стените“ била най-голямата и най-красивата църква в Рим. За съжаление през 1823 г. била почти напълно разрушена от пожар. Възстановена е още същия век и новата сграда е грандиозна, но й липсва топлота и едва ли ще ви трогне. Посещението в нея обаче ще ви даде чудесна представа какво е представлявала класическата римска базилика. Предполага се, че конструкцията й е била копие на величествената Улпиева базилика (посветена на Марк Улпий Траян) — най-голямата от имперските базилики.
	„Св. Павел“ е огромна. От двете страни на дългия централен кораб има странични кораби, отделени с 80 грамадни колони. _Бронзовата врата_, оцеляла в пожара, е изработена в Константинопол през 1070 г. и е украсена със сцени от Стария и Новия завет.
	От пожара оцеляват също мозайките от V в. вътре в _Триумфалната арка_, мозайката в апсидата от XIII в. и други мозайки от вътрешната страна на арката, приписвани на Пиетро Кавалини. Готическият балдахин над гроба на св. Павел датира от 1285 г. и е дело на Арнолфо ди Камбио. Не пропускайте _свещника_ от XIII в. в стил „козматеско“.
	Той е висок 5,5 м. и е украсен с фигури на животни, растения и сцени на Страстите Христови. Негови автори са майсторите Козмати, които са работили и в малкия, но учудващо хубав вътрешен двор.


>>	„Св. Лаврентий извън стените“
C>
	__Туристическа информация__
	Карта 17
	пл. „Верано“ 3
	тел. 491 511
	Затв. 12:30 — 15:00 ч.
	Автобуси: С2, СЗ, 71, 93, 492.
	Трамваи: 3, 19
C$
	„Св. Лаврентий извън стените“ (San Lorenzo fuori le mura) е друга от седемте задължителни за поклонниците църкви. Тя е единствената църква в Рим, пострадала при бомбардировките по време на Втората световна война. Необичайно е също, че тя възниква от сливането на две по-ранни базилики.
	{img:183_sv_lavrentii_baldahin.jpg|#Главният олтар е поставен над криптата с гроба на св. Лаврентий. Балдахинът над него датира от средата на XII в.}
	Св. Лаврентий е един от многобройните раннохристиянски мъченици, умрели от изключително страшна смърт — бил изпечен жив на тлееща скара през 258 г. сл.Хр. Като много други ранни християни той бил погребан извън града, в катакомбите покрай старинния Виа Тибуртина. Гробът на св. Лаврентий бързо станал предпочитано място за поклонниците и през 330 г. император Константин, вече приятел на християнството, построил църква в негова чест. През VI в. папа Пелагий преустроил Малката базилика непосредствено до мястото, където от V в. се извършвали поклонения пред Дева Мария. Няколко века по-късно, през 1216 г., друг папа — Хонорий III, съборил апсидите на двете сгради и ги съединил. Днес източната част на църквата, където свещеникът извършва службата, и десетте колони с великолепни коринтски капители около нея са от църквата на Пелагий. На лицето на вътрешната арка на източната част има _мозайка_ от VI в. На нея се вижда папа Пелагий с макет на сградата в ръце. Прекрасният под в стил „козматеско“ от XII в. е възстановен след войната. Възхищение заслужават богато украсеният _великденски свещник_ и великолепният _амвон_ — и двата също в стил „козматеско“. Фреските показват сцени от живота на св. Лаврентий и св. Стефан. Техните мощи заедно с мощите на св. Юстин се намират в криптата на църквата. През сакристията (помещението, в което се съхраняват предметите, необходими при богослужението) в десния кораб се стига до очарователен манастир от XII в. Камбанарията е от същото столетие.


>>	„Св. Агнеса извън стените“
C>
	__Туристическа информация__
	Карта 17
	ул. „Номентана“ 349
	тел. 06 8620 5456
	Църквата: затворена: 12:00 — 16:00 ч.
	Катакомбите: затворени: 12:00 — 16:00 ч. и в пон.
	$
	Автобуси: 60, 84, 90.
C$
	Св. Агнеса била само на 13 години, когато през 304 г. приела мъченическата смърт. Култът към нея толкова се разпространил, че към края на същия век на гроба й била построена базилика. Специалистите все още спорят дали тя е построена от дъщерята на император Константин — Константина, или Констанца, или от негова внучка със същото име. Единодушни са обаче, че църквата е дело на човек от императорското семейство.
	{img:184_konstanzija.jpg|#Вдъхновената от класически мотиви украса в „Св. Констанция“ (IV в.) е едно от малкото оцелели на място (in situ) произведения от този род.}
	Не позволявайте на този спор да повлияе на вашата оценка. Около задната част на сградата Константина си построява мавзолей, наречен днес „Св. Констанция“. Мозайките и в двете сгради представят различни моменти от развитието на западното изкуство.
	„Св. Агнеса извън стените“ е построена от папа Хонорий I (625–638 г.) в ската на хълм върху катакомбите на Агнеса (те са отворени за посещение). Влизате в комплекса от улица „Номентана“ и слизате по стълбите, за да стигнете до предния вход. В стените на стълбището са вградени раннохристиянски надгробни плочи и надписи. _Мозайката в апсидата_ е от VII в. На златен фон е изобразена св. Агнеса, застанала между двама папи. Тя е облечена като византийска принцеса, а в краката й лежи мечът на мъченичеството. Фигурите са изцяло във византийски стил съвсем безплътни под одеждите. Мозаечната украса в _Аркадата на св. Констанция_, обратно, е красноречив пример на класическото мозаечно изкуство. Предназначението на сградата за мавзолей е очевидно. Отбележете липсата на подчертани християнски символи и иконография — те вероятно още не са били развити. Таванът е покрит с разнообразни геометрични мотиви, класически корони от листа, амфори, дървета и животни — всички в стила на най-добрите езически традиции.


>	Екскурзии

>>	Увод и карта

	_Римляните обичат да излизат за един ден извън града. В околностите сред пленителни пейзажи се намират морски курорти, езера, очарователни селца върху хълмове и важни исторически паметници._
	{img:185_priroda_fontan.jpg|#Фрагмент от фонтана „Природа“ от вила „Д’Есте“ в Тиволи.}
	Римската империя била огромна. Рим е основан през VIII в. пр.Хр., а в разцвета си, през I в. сл.Хр., империята достигала до Британия на север и до Северна Африка на юг. Мала Азия и голяма част от Близкия изток също били под нейна власт. Първите завоевания на римляните естествено били близо до дома. Когато първите седем легендарни царе започнали да се замислят за завоевания и колонии, хвърлили око на най-близките околности. Според преданието Анк Марций, четвъртият цар на зараждащия се град държава, основал пристанището Остия в устието на река Тибър. Това обаче е по-скоро легенда, защото най-древните останки, разкрити в Остия, са от IV в. пр.Хр. Вероятно тогава е била основана и колонията във вид на укрепен град.
	Независимо дали преданието е вярно или не, от самото начало на римляните им било ясно, че излазът на Средиземно море е от решаващо значение за растежа и разширяването им. Остия наистина имала огромно стратегическо и търговско значение за Рим. Тук пристигали огромните количества зърно от Северна Африка, които позволили на империята да провежда политиката „хляб и зрелища“.
	Тя успешно осигурявала благоразположението на народа. Антична Остия била щаб на древноримската служба за складиране и разпределение на житото на име „Анона“ (кръстена на римската богиня на изобилието и продоволствията) — присъствието й там дало тласък за развитието на занаятчийските гилдии и на обединенията, свързани с други видове търговия. За значението им говорят мозайките, останали от техните магазини на площад „Корпорациони“ („Площада на корпорациите“). За същото свидетелства и високото равнище на украсата в целия град, строителството на бани, храмове, многоетажни жилищни сгради. Всичко това ще ви даде ясна представа какъв е бил животът в Древния Рим.
	{img:186_tivoli.jpg|#Древният Тибур (днешен Тиволи) е дом на сибила и източник на травертина — римския мрамор.}
	Ранната експанзия на Рим била насочена и на изток, та не след дълго римляните насочили интереса си към гр. Тибур (днешен Тиволи) на Сабинските възвишения. Обитаван отначало от племена като сабиняните и волските, градът бил завоюван за първи път от Тибуртий (или Тибурний), син на правнука на гръцкия герой Амфиарай, и скоро привлякъл вниманието на римляните заради стратегическото си разположение на р. Аниене. През I в. пр.Хр. прохладният климат и пищната растителност превръщат планината в известен курорт за знатните римляни.
	Тук идва и Август, за да се допита до сибилата Албунея. В един сън на младия император тя вижда зараждането на християнството, а това пък спечелва за него необичайно място в иконографията на църквата „Богородица Арачели“ (Богородица от небесния олтар) на хълма Капитолий в Рим.
	В Тиволи имат вили Брут и Касий — убийците на Юлий Цезар, и поетите Хораций и Катул. През горещите и задушни летни месеци тук се оттеглят император Траян и неговият наследник Адриан. А Тотила — предводителят на остготите, покорили за кратко Рим, през VI в. прави Тиволи столица на своето кралство.
	Тибур става известен при императора философ Адриан (117–138). Неговата величествена „Вила Адриана“ е може би най-голямото му архитектурно постижение, макар че трябва да сме му благодарни и за Пантеона, и за замъка „Св. Ангел“.
	Привързаността на римския елит към този район достига своя връх по време на Ренесанса — след като през 1550 г. кардинал Иполит II, издънка на богатото семейство Д’Есте, се установява в Тиволи. Архитектите на Д’Есте превръщат един стар манастир в разкошен дворец. Добавят и изкусно изградени терасовидни градини и цял комплекс от усамотени пещери, класически скулптури, водопади и каскадни фонтани.
	{img:187_karta_18.jpg|#Карта 18.}


>>	Антична Остия
C>
	__Туристическа информация__
	Карта 18
	„Романьоли“ 717, Остия
	тел. 06 5635 2830
	Затв. — пон.
	Музеят: затв. и в неделя следобед.
	$$. Аудио екскурзовод: $
	Метро: Линия В до спирка Piramide,
	после вземете Влака до спирка Ostia Antica
C$
	{img:188_termi_ostija.jpg|#Нептуновите терми в Остия са получили своето име от черно-бялата мозайка с изображението на морския бог в колесница.}
	Вече видяхте как Тибър криволичи през Рим и как са разположени старите речни пристанища — крайна спирка по пътя на многобройните баржи и лодки, пълни с какво ли не — като се започне от пресни плодове и зеленчуци и се стигне до шумния жив добитък. Сега да проследим реката надолу по течението, към нейното устие при Средиземно море и да видим останките от селището Остия. То израснало първо като военно укрепление, а после и като важно пристанище. В разцвета си Остия заемала около 60 ха, а жителите й надхвърляли 100 000.
	Посещението тук ще ви даде чудесна представа какъв е бил животът в един нормален град в епохата на Древния Рим. За разлика от Помпей, Остия не е била курорт за богатите и място за удоволствия на могъщите. Тя е била жив, дишащ градски комплекс, изграден за обикновените хора, макар че разположението й в края на такъв сериозен търговски път неизбежно й е придавало и известна космополитност. По-голямата част от сградите (бани, храмове, многоетажни жилищни постройки) и украсата са подобни на сградите и мозайките в Рим. По тях можете да си представите бита на близката столица. Прекрасният град Остия е малък и лесно може да бъде обиколен.
	Близо е до Рим — на 23 км, и е достъпен както с кола, така и с метро.
	{img:189_shema_plan_ostija.jpg|#Схема-план Антична Остия.}
	Името на Остия идва от латинската дума ostium (устие). Това е може би първата римска колония. Най-старите останки, намерени тук, са от IV в. пр.Хр., а към края на републиканския период, през II в. пр.Хр., тя вече е най-важното пристанище на Рим и голям военноморски преден пост. През първите две столетия от имперския период Остия продължава да расте и постепенно придобива атрибутите на истински градски център — форуми, базилики, портици.
	Тогава обаче градът се сблъсква с конкуренцията на близкия Портус — ново търговско пристанище, започнато от император Клавдий през 42 г. сл.Хр., завършено от Нерон и разширено от Траян. То удържа първенството до царуването на Константин в началото на IV в., когато до него е построено още по-ново пристанище. Портус (сега Порто) постепенно се превръща в жилищен район, но остава важно пътническо пристанище и през следващите десетилетия. Св. Моника умира тук в края на IV в., докато заедно със сина си очаква да отплава за Африка.
	По-късно Остия е опустошена от сарацините и от маларийна епидемия и е изоставена. Но в разцвета си тя притежава всички културни удобства — хубав древноримски театър, който и днес се използва през лятото, многобройни бани, магазини, храмове, ханове, както и търговски кантори, повечето на площад „Корпорациони“.
	Какви ли хора са живели и работили в някогашната Остия? Едри търговци, корабостроители, занаятчии, прекупвачи, мерачи на зърно, кожари, въжари, колари, ханджии, проститутки и свещеници. Досега е разкопана само около половината от града, но тя дава безценна информация за бита и жилищата на местните хора. За разлика от Помпей, жилищната архитектура тук избягва предпочитаните от богатите едноетажни къщи, строени около един атрий (централно открито отгоре пространство, подобно на двор, в антична жилищна сграда). Домовете за низшата и средната класа в Остия са стаи или апартаменти в големи сгради. Законът е позволявал те да достигат четири етажа (14 м). Прозорците били покривани с плат, а понякога били от слюда или селенит. Балконите били често срещан елемент, а на партерния етаж, макар и не навсякъде, имало магазини. Ще ви трябват няколко часа, за да придобиете представа за този древен морски град.
	Започнете в началото на главната улица „Декумано Максимо“ (decumanus maximus била една от двете главни улици в римските градове), по която има магазини, бани, театри, складове.
	Тя е градското продължение на Виа Остиенсис (Via Ostiensis), свързвала града с Рим. Както в повечето римски колонии, точно по средата я пресича другата главна улица на града — „Кардо масимо“ (Cardus maximo), с посока север — юг. Предполага се, че върху главната градска порта някога се е извисявала голяма _статуя на Минерва Победителката_ (Statua di Minerva Vittoria). Днес скулптурата от I в. сл.Хр. може да бъде видяна вляво, от вътрешната страна на портата. Пътеката вдясно от портата води към _Термите на коларите_ (Terme dei Cisiari). Не пропускайте черно-бялата мозайка на двуколка с кочияш в нея. По-нататък по „Декумано“ е _Ханът „Гостилницата на Фортунат“_ (Osteria di Fortunato). Мозаечният надпис на пода е нещо като древна реклама. Той гласи: Фортунат казва: „Пий от тази чаша, за да утолиш своята жажда.“ По-нататък е _театърът_, построен от Агрипа. Той побирал между 2000 и 3000 души, като седалките били подредени в три реда (най-горният вече не съществува). Както и днес, в нишите между външните арки на първия етаж имало сергии за закуски.
	През II в. пулсът на Остия сигурно е бил най-силен на _площад „Корпорациони“_, точно зад театъра. Тук се намирали канторите на около 70 местни търговци и чуждестранни обединения. Техните търговски марки са увековечени в мозаечните подове на аркадата и днес дават на учените безценна информация.
	{img:190_antichen_teatar.jpg|#През лятото в театъра на Остия, построен преди 2000 години от зетя на Август, можете да гледате представления на класическа драма. В дясната част на сцената има три запазени антични маски.}
	Завийте надясно от „Декумано“ по улица „Молини“, а после по първата улица вляво — „Диана“. Тук се намира _„Къщата на Диана“_ (Casa di Diana), голяма жилищна сграда. Тя ще ви ориентира за някогашния архитектурен план. На партерния етаж — магазини, на първия етаж — апартаменти само с прозорци, нагоре — апартаменти с балкони. До нея се намира по-новият _Thermopolium_, който показва колко малко неща са се променили през всичките тези столетия. Местата за сядане до вратата са от камък. (Дали не са за чакащите клиенти?) Барът е с формата на буква „Г“. В стената близо до вратата към вътрешния двор има ниши. Избелелите фрески показват менюто — виждат се яйца, плодове и зеленчуци. Ако на следващото кръстовище завиете надясно, ще стигнете до _Музея на Остия_ (Museo Ostiese). В него са показани произведения на изкуството, намерени по време на разкопките. Зад музея има закусвалня и книжарница. Ако продължите към „Кардо Максимо“, завийте наляво и ще се озовете на _Форума_ (Foro) на пресечката между „Кардо“ и „Декумано“. В единия край на площада се е намирал Капитолият — най-големият храм в Остия, посветен на Юпитер, Юнона и Минерва. Широкото му стълбище все още води към централната зала с ниши за статуите на боговете, които обаче днес липсват. В другия край на форума се намира вторият храм, посветен на Рома и Август (Tempio di Roma е Agosto). Термите и базиликата са отляво и отдясно на площада. Едва ли бихте искали да пропуснете обществената тоалетна (forica) до банята, с 20 седалки в една редица.
	Вървейки нататък по „Декумано“, излизате от по-ранната укрепена част на града и навлизате в по-новата антична Остия. Тръгнете надясно по улица „Фоче“ („Устието“). Вляво от вас ще остане дълга алея, водеща до _Митраеума_ (Mitreo delle Pareti Dipinte) — мястото, където се събирали последователите на бог Митра, закрилника на армията и договорите. Продължете по улица „Фоче“ към _Залата на кочияшите_ (Insula degli Aurighi). Фреските по стените й показват двама състезатели с колесници — първенци за съответната година. Излезте от залата от другата й страна и се върнете на"Декумано". Там има още бани, едно _търговско дружество_ (Schola di Traiano) и пазар с кланица. Върнете се зад храма на Рома и Август на „Кардо“ и ще видите няколко елегантни едноетажни къщи. _В Дома „Зевс Гръмовержец“_ (Domus di Giove Fulminatore) пред входната врата има интересно подобие на изтривалка — мозайка с изображение на фалос.


>>	Тиволи
C>
	__Туристическа информация__
	Карта 18
	Ларго „Гарибалди“
	тел. 0774 334 522
	Отв. — пон. — съб. 9:00 — 13:00 ч.
	и втор., сряда, пет. (през лятото и събота)
	14:30 — 15:00 ч. Затв. — нед.
	Метро: Линия B до спирка Ponte Mammol
	и оттам автобус CoTral до Тиволи.
	Влак: тръгва на всеки час от Stazione Tiburtina 6 Рим
C$
	Със своите зелени хълмове, реки и стъпаловидни водопади древният Тибур, днес Тиволи, от много столетия е известен летен курорт. Римските благородници били привлечени от мекия климат на Сабинските възвишения. Те идвали тук, за да си строят вили или, както е в случая с Август, да се допитат до сибилата Албунея. Поети и благородници, императори и варварски водачи често избирали Тиволи за място на своите летни вили. Днешният град до голяма степен е загубил чара си под ударите на неудържимото следвоенно строителство. Историческият център обаче все още пази атмосферата на средновековното планинско градче.
	_Крепостта на Пий II (Rocca Pia), построена върху останките на римски амфитеатър, датира от XV в. Тук има и няколко хубави църкви. _„Богородица Велика“_ (Santa Maria Maggiore, затв. — следобед) е от V в. и се намира до вила „Д’Есте“. През XIII в. тя е реконструирана — в романската фасада е поставена готическа врата. _Църквата „Св. Силвестър“_ (San Silvestro) — очарователно романско изключение на фона на построената неотдавна стъклена входна врата и двата крещящи параклиса, все още пази изключително привлекателни стенописи от XIII в. До нея има интересна чешма, а до чешмата се намира _Готическата къща_ (Casa Gotica). _Катедралата _„Св. Лаврентий“_ (Duomo di San Lorenzo) за съжаление е престроена през XVII в. Но триптихът от XII век — „Спасителят“, върху дърво със златно и сребърно покритие определено си заслужава да бъде видян. Същото се отнася и за смущаващо модерната група „Свалянето от кръста“ (XIII в.).
	Тръгнете по улица"Валерио", а после по улица „Сибила“ към ресторант „Сибила“, за да видите останките от кръглия _храм на Веста_ (Tempio di Vesta) и от правоъгълния _Храм на Сибилата_ (Tempio della Sibilla). По-нататък от ларгото „Сант’Анджело“ е входът към _градините на „Вила Грегориана“_ (Villa Gregoriana), в които има красив водопад.
	Славата на Тиволи като предпочитано място за почивка нараства още повече, когато император Адриан решава да построи тук величествената си императорска вила. Изобретателността на проекта му позволява да създаде просторна резиденция, където интелектуалците и приятелите му да се наслаждават на удоволствията на съзерцателния живот. След повече от хиляда години един ренесансов свещеник с аристократично потекло превръща полуразрушения бенедиктински манастир в хубава вила и я украсява с един от най-прекрасните градински комплекси с фонтани в света. Наскоро комплексът бе включен в Списъка на Юнеско сред 31-те най-важни исторически и художествени паметника в Италия.


#	Вила „Д’Есте“
C>
	__Туристическа информация__
	Карта 18
	пл. „Тренто“ 1
	тел. 0774 31 20 70
	(обадете се предварително, за да
	сте сигурни, че фонтаните работят)
	Затв. — пон. $$
C$
	{img:191_d_este.jpg|#Фонтан, изобразяващ богинята Диана като символ на плодородието, вила „Д’Есте“.}
	Кардинал Иполит II, син на Лукреция Борджа, потомък на богатото семейство Д’Есте от Ферара, искал да стане папа, но не се получило. Затова около 1550 г. се установил в Тиволи като негов управител и решил да направи възможно най-доброто. Парите не били пречка и кардиналът, без да губи време, наел най-известните архитекти, които да превърнат стария манастир в разкошен дворец — вила „Д’Есте“. За да бъдат създадени величествените терасовидни градини, той отнел земите на многобройните дребни собственици в района.
	{img:192_fontani_ipolit.jpg|#Кардинал Иполит не е пестил средства за създаването на своите терасовидни градини с вода, бликаща на струи от скулптурите на фонтаните.}
	В градините бил създаден и комплекс от усамотени изкуствени пещери, класически скулптури и фонтани. След смъртта на кардинала обаче вилата запустяла. Едва през 20-те години на XX в. тя била реставрирана и отворена на посещения.
	Покритите с мъх фонтани са наистина очарователни. Във фонтана „Чашата“ водата излиза от голямо, подобно на мида корито. Много изкуствоведи го приписват на Бернини. Фонтанът „Ромета“ е миниатюра на Рим с Тибър, Острова в Тибър и Ромул и Рем, които сучат от вълчицата. Животински глави, лилии, малка лодка, различни корита хвърлят вода на Алеята на стоте фонтана. Сибилата в Овалния фонтан гледа към наяди и речни божества, фонтанът „Воден орган“ някога е свирил музика, фонтаните „Бухал“ и „Птица“ издавали съответно бухащи и чуруликащи звуци. Можете да посетите и благородническия апартамент. Не пропускайте да излезете на балкона на стълбището — оттам има много красива гледка.


#	Вила „Адриана“
C>
	__Туристическа информация__
	Карта 18
	ул. „Вила Адриана“ 204
	тел. 06 3996 7900
	Отв. — всеки ден.
	$$; Аудио екскурзовод:$
	Обиколка с екскурзовод на английски,
	при поискване $$$$$
	Метро: Линия В до спирка Ponte Mammolo
	и оттам автобус CoTral в посока към улица „Пренестина“
	(спира на 300 м от вилата); или влак от Stazione Tiburtina
	до Тиволи и оттам автобус CAT № 4,
	който също спира на 300 м от вилата.
C$
	{img:193_vila_adrian.jpg|#Императорът философ Адриан опитал да създаде във вилата си атмосфера, подходяща за научни занимания и размисъл.}
	Само на няколко километра от Тиволи се намират останките от"вилата" (лятното имение) на император Адриан — без съмнение най-големият и най-изкусно изработеният римски императорски дворец. Както се вижда от макета при будката до входа, той се простира на голяма площ и включва останките на огромно владение с бани, театри, библиотеки и просторни градини. Изберете хубав ден и предвидете няколко часа за разходка. Император Адриан управлява от 117 до 138 г. Строителството на двореца му започва малко след като той се възкачва на престола и завършва през 133 г., когато той е вече болен и покрусен от смъртта на съпругата си и на младия си любовник Антоний. Адриан е известен с архитектурни постижения като Пантеона и замъка „Св. Ангел“ в Рим, но „вилата“ е неговият шедьовър. Императорът бил високообразован и опитал да пресъздаде или да събуди спомените за някои от архитектурните чудеса на своя свят. Дългото криволичещо имение заема почти 121 ха. Проектирано е и като паметник на човешките достижения, и като място за научни занимания и размисъл. Под него има мрежа от тунели, някои от които достатъчно големи, за да може да премине кон с каруца.
	Най-добрият начин за придвижване тук е, като си купите брошура от книжарницата до кафенето и следвате предложения маршрут. От паркинга ще влезете през висока стена и ще се озовете на „Печиле“ — голям площад с огромен, отразяващ слънцето басейн. Първоначално той бил покрит и обграден с колонада. Казват, че е построен по подобие на „Стоа Пойкиле“ в Атина. Както ще видите, басейнът се намира на най-горния етаж на обширна конструкция със стотици стаи вероятно за робите и останалия персонал на двореца. Продължете напред и ще стигнете до почти запазените Малки и Големи терми. Следва един от най-загадъчните паметници на комплекса — _Канопусът_. Това е водно огледало, дълго 228 м, обградено от колони и скулптури, сред които речно божество и каменен крокодил. Басейнът завършва с голям _нимфеум_ (комплекс, свързан с култа към водата), в който някога е имало фонтани и скулптури. Смята се, че е вдъхновен от канала, свързващ Александрия в Египет с древния град Каноп. По западната страна на басейна има шест кариатиди (женска статуя, която служи за подпора и украса на сграда), подобни на кариатидите в Ерехтейона на Акропола в Атина. Върнете се към Стадиона и към „Сградата с трите ниши“ (вероятно тя е била голяма столова извън вилата) и ще стигнете до _руините_ на самия дворец — огромна сграда, съставена от павилиони, построени около колонади или вътрешни дворове. Обърнете внимание на Рибния басейн с четирите колонади, Залата с дорийските колони, Термис Хелиокаминус („слънчевата стая“), отоплявана вероятно със слънчева енергия, кръглия Морски театър и Републиканската вила със запазени фрагменти от мозаечни подове и стенописи по сводовете.


>>	Други екскурзии от Рим

	Италианците обичат в неделя да излизат извън града. За щастие местната автобусна фирма CoTral пътува до много точки в околността (за информация тел. 800 431784). Ако сте с кола, толкова по-добре — всички пътища, излизащи от Рим, водят до интересни места. Ето някои предложения.


#	Римските замъци
	Под името"римски замъци" (Castelli Romani) са малки градчета, кацнали по върховете на Албанските възвишения, югоизточно от Рим. Склоновете на тези изгаснали вулкани са покрити с лозя, а градчетата са разположени сред кестенови дървета и маслинови горички. Те са известни със своето вино, свинско печено и ресторанти.
	_Фрадкати_ (Frascati), където се произвежда едно от най-прочутите римски бели вина, е основан през Средновековието. Хладният му климат го превръща в курорт за богатите, които разполагат там луксозните си вили. За съжаление много от тях са повредени при съюзническите бомбардировки по време на Втората световна война. Най-добре запазена е вила „Алдобрандини“. В парка към вила „Торлония“ има прекрасни фонтани, проектирани от Карло Мадерно. Наблизо се намира _Тускулум_ — етруското селище, основано според преданието от Телегон, сина на Одисей и нимфата Цирцея. Сред руините могат да се различат форум, малък театър и амфитеатър. Гледката оттам наистина е чудесна.
	Красивият укрепен _православен манастир „Гротаферата“_ е основан през X в. от св. Нил. Не пропускайте параклиса „Св. Нил“ в църквата „Дева Мария“ с великолепни фрески на Доменикино. _Марино_ на езерото Кастелгандолфо (или Лаго Албано) е известен с фестивала на виното през октомври, когато от градските фонтани тече вино. В църквата „Св. Троица“ в градчето има стенописи на Гуидо Рени, както и Митраеум с интересни фрески. _Рока ди папа_ (Rocca di Papa, „Папската крепост“) е най-високо разположеният от"римските замъци", но най-очарователно е _Неми_ — малко градче с ренесансов замък, който гледа към мъничко езерце в един кратер. В малък музей се пазят останките от двете лодки за удоволствия на император Калигула, изгорени от германците през 1944 г.
	_Дженцано_, от другата страна на езерото Неми, е известен с празника на цветята през май, когато улиците се покриват с картини от цветя. Тук има замък от XIII в., а по брега на езерото — хубави ресторанти. Албано някога се е наричал Кастра Албана и е бил щаб на Втори римски легион. Близо до него се намира римска гробница в етруски стил на Хорациите и Куриациите. Замъкът"Кастел Гандолфо" е лятна резиденция на папата. Построен е от Карло Мадерно върху по-стара крепост, фонтанът на площада е дело на Бернини.
C>
	__Туристическа информация__
	Карта 18
	Площад"Маркони" 1, Фраскати
	тел. 06 942 0331 (За Фраскати и „Гротаферата“)
	Отв. — 8:00 — 14:00 ч., понякога и 15:00 — 18:00 ч.
	Затв. — неделя.
	Метро: Линия А до спирка Anagnina и оттам автобус
	CoTral до всички градчета римски крепости.
	Влак: от гара Termini до Frascati
C$


#	Палестрина
C>
	__Туристическа информация__
	Карта 18
	Ул. „Барберини“ 2
	тел. 06 957 3176
	Затв. 13:00 — 15:00 ч.
	Метро: Линия А до спирка Anagnina и оттам
	автобус CoTral go Palestrina.
	Влак: от гара Termini до Zagarolo и оттам
	автобус CoTral go Palestrina.
C$
	Част от древната Пренесте, Палестрина също е основана от Телегон, синът на Одисей и Цирцея. Във всеки случай градчето със средновековен вид близо до Рим е построено върху останките на светилище на фортуна на новородените. Светилището датира от II в. пр.Хр. и е може би най-старата елинистична постройка в Италия. То представлява няколко поредни тераси, които завършват с частично възстановен храм. Основите му са вградени в двореца „Колона-Барберини“, в който се намира Националният археологически музей на Палестрина с много скулптури, предмети и релефи. Главната забележителност на музея е прекрасната мозайка на Нил, открита на древния градски форум. Катедралата „Св. Агапит“ е построена върху останките на езически храм. Камбанарията й е от XII в. Под една решетка може да се види малка част от римски път. Тук е роден ренесансовият музикант Джовани Пиерлуиджи да Палестрина, допринесъл значително за развитието на контрапункта в композицията.


>	Полезна информация

>>	Подготовка на пътуването
	{img:194_polizai.jpg|#Пътен полицай.}
	За туристите Рим е много благодатен. И много гостоприемен. Но някои страни на тукашния живот са трудноразбираеми за хора, свикнали да правят нещата по-организирано. Разбира се, приказките за мудността на италианците са преувеличени, но ритъмът на живот тук без съмнение е по-бавен. Процедурите, през които ще ви се наложи да преминете, вероятно ще ви отнемат много повече време и ще са много по-сложни, отколкото очаквате.


#	Кога да отидете?
	Пикът на туристическия сезон в Рим е май — юни и септември — октомври. През тези месеци температурите са най-подходящи за разходки из забележителностите. По Великден също има много хора — за Страстната седмица в града се стичат множество поклонници. По Коледа обаче е по-спокойно. През януари и февруари определено има най-малко туристи.
	През лятото (след май) социалният живот на Рим протича на открито. Ресторантите и баровете изнасят масите си по улиците и площадите. Навсякъде е пълно с летни кинопрожекции и фестивали на изкуствата. През август много магазини и ресторанти са затворени. Но самите римляни започват да разбират, че в града може да е приятно и през август. Задръствания почти няма, а температурите са малко по-ниски, отколкото през юли. През последните години цените на хотелите значително се увеличиха, но през лятото и през януари и февруари в някои случаи можете да получите намаление.


#	Климат
	Зимите в Рим са меки и влажни. Температурите рядко падат под 0° C, снегът също е рядкост. През пролетта и есента е топло и дъждовно. Лятото е горещо и сухо, като се изключат случайните драматични гръмотевични бури. Най-дъждовните месеци са октомври, ноември и в по-малка степен декември. Разбира се, може да завали по всяко време на годината (средногодишното количество валежи е около 80 см/ кв. м), но независимо от сезона поредните дъждовни дни са не повече от два или три.


#	Какво да вземете?
	Като изключим банковите и политическите среди, хората в Рим обикновено се обличат ежедневно, така че и вие можете да се обличате, както искате. Ако обаче предвиждате посещение на църкви, не слагайте къси панталони или прекалено къси поли и си намятайте нещо на раменете — ръцете ви трябва да са скрити поне до лакътя. В противен случай има вероятност да не ви пуснат да влезете. Хубаво е да си вземете елегантен тоалет за вечерно излизане. През пролетта и есента е подходящо да сте облечени „на катове“ — макар през деня времето да е топло и меко, вечер температурите рязко падат. През зимата задължително си вземете по-плътни дрехи.
	Носете си удобни обувки — по калдъръмените улици се ходи по-трудно. Добре е да носите със себе си и чадър, независимо от сезона. Зимното слънце в Рим може да бъде заслепяващо, затова е желателно слънчевите очила да са ви под ръка. Бинокълът пък ще ви бъде полезен при панорамните гледки и когато разглеждате разкошно украсените интериори. Други важни неща, без които няма как да минете, са: паспортът ви, шофьорската книжка, документите за застраховката и пътническите чекове, ако ги ползвате. В Италия трябва винаги да носите документ за самоличност със себе си, макар че най-вероятно изобщо няма да ви се наложи да го показвате.


#	Застраховки
	Направете си достатъчно голяма застраховка за пътуването, за да можете да покриете евентуална спешна медицинска помощ, спешно връщане у дома (репатриране), както и загуба или кражба на пари и вещи.


>>	Как да стигнете до Рим

#	Паспорти
	За престой до 90 дни гражданите на България нямат нужда от виза. По закон обаче всички граждани са длъжни да обявяват престоя си пред местната полиция. Това обикновено става чрез хотела — оставете паспорта си на рецепцията, когато се регистрирате, и на следващата сутрин ще си го получите. Трябва да повтаряте процедурата при всяко ново настаняване, независимо че е само за една нощ. Ако оставате за повече от три месеца, трябва да се обадите в централното полицейско управление (La Questura) на тел. 064686 и оттам ще ви кажат, какво трябва да направите.


#	Летища
	Сега в Рим има две международни летища. „Леонардо да Винчи — Фиумичино“ в югозападната част на града и по-малкото „Чампино“ в югоизточната част. И двете се управляват от службата „Римски летища“ (Aeroporti di Roma, тел. 0665951; www.adr.it). На интернет страницата ще намерите информация за транспорта, както и информация за: пристигане и отпътуване на полетите в реално време. В момента „Чампино“ обслужва нискотарифни авиокомпании като „Райънеър“ и „Изиджет“, а също чартърни и вътрешно италиански линии. В сайта на „Аеропорти ди Рома“ има и много друга полезна информация.


	__Как да стигнем до центъра на Рим от летище „Фиумичино“?__
	От 6:30 до 23:30 ч. на всеки 30 мин. тръгва влак „Леонардо-експрес“. Билетът е 9,50 евро. Пътуването трае около 30 мин. По пътя няма спирки. Между 5:57 и 22:36 ч. срещу 5 евро можете да стигнете до „Трастевере“, „Остиенсе“, „Тибуртина“ и по-нататък, до „Орте“ с градски влак (treno metopolitano FM1). Точното разписание можете да проверите на www.trenitalia.com/it/trenistazioni/trasferimenti/index.html#servmetro. Таксито от „Фиумичино“ до центъра на Рим струва около 45 евро.


	__Как да стигнем до центъра на Рим от летище Чампино__?
	„Чампино“, където кацат нискотарифните авиокомпании, има доста добра транспортна връзка с центъра на града. Такситата до централната част струват между 40 и 50 евро в зависимост от крайната точка. Автобусите на фирма „Теравижън“ стигат до централната жп гара „Термини“ (Stazione Termini). За да си купите билет в автобуса, покажете бордната си карта или самолетния билет. Същото можете да направите и на гишето на „Теравижън“ в зона „Пристигащи“ на летището. (В Рим отидете в Agenzia 365, ул."Марсала" 22, срещу гара „Термини“.) Билет отиване и връщане струва 13,50 евро, а само в едната посока — 8 евро. От и до „Ананина“ (последната спирка на метрото по Линия А) има редовни автобуси на фирма „Котрал“ (тел. 800 150 008), както и автобус в полунощ от/за „Термини“ (5 евро). От метро „Ананина“ или жп гара „Чампино“ на всеки 20 мин. тръгват автобуси на фирма „Скяфини“ (тел. 800 700 805). От жп гара „Чампино“ може да вземе влак до „Термини“.


>>	Как да се придвижвате

#	С автомобил
	в Италия
	Avis, тел. 199 100133
	www.avisautonoleggio.it
	Budget, тел. 06 482 0966
	Europcar, тел. 800 014410
	www.europcar.it
	Hertz, тел. 199 112211
	www.hertz.it
	Maggiore тел. 848 867 067
	Sixt, тел. 199 100666,
	а от чужбина или от
	мобилен телефон 0039 06 65211
	www.sixt.it
	Ако не планирате да пътувате много извън града, по-добре не взимайте кола. В центъра на Рим тя повече ще ви пречи, отколкото ще ви помага. Паркирането е почти невъзможно, а местният начин на шофиране си е направо за страх. Ако все пак ви се налага да вземете кола под наем, преди да тръгнете от вкъщи проверете цените. Наемите за автомобили в Италия са едва ли не най-високите в Европа, което впрочем се отнася и за бензина.


	__Правила и условности, свързани с шофирането__
	За посетителите, които няма да пребивават дълго, не се изисква международна шофьорска книжка. Когато шофирате, всички съответни документи трябва да са ви подръка. В Италия правилата за движение невинаги се спазват стриктно, макар че за вас стриктното им спазване е задължително. Помнете също, че пешеходците винаги са с предимство. Обозначените със „зебра“ места показват къде пешеходците могат да пресекат автомобилния поток. Но на кръстовище със светофар пешеходците трябва да чакат да светне зелена светлина за тях и тогава да преминат.
	Според италианския закон използването на предпазни колани е задължително, а използването на мобилен телефон без „хендсфри“ устройство е забранено, макар че не могат да ви хванат. По по-големите пътища трябва да карате със запалени фарове даже през деня. В дъждовни дни шофьорите използват сигналните си светлини и в града. Помнете, в Италия премигването с фарове насреща ви означава, че шофьорът ще използва предимството си и няма да ви го отстъпи. Бързото каране е национален спорт, но в Италия все пак има ограничения. В населените места скоростта е 50 км/ч, по извънградските пътища — 110 км/ч, а по автомагистралите — 130 км/ч. Позволеното количество алкохол, с което можете да карате, е до 0,5 промила. След това количество глобите са големи и са придружени с отнемане на книжката. Ако сте паркирали неправилно или вашата кола пречи на друга, полицията може да ви я вдигне. Ако си мислите, че е станало точно това, обадете се на Общинска полиция (Polizia Municipale, тел. 06 676 9838). Така ще разберете къде е колата, кога да си я вземете и как да платите глобата.


	__Катастрофа__
	Фирмите за даване на коли под наем имат специален телефон за спешни повиквания при катастрофа. Можете да се обадите и на спешния номер на „Аутомобиле клуб д’Италия“ (тел. 803 116 и натиснете 3, за да се свържете с англоговорещ оператор). Телефоните за спешни повиквания са поставени в аварийната лента на автострадите.


#	Обществен транспорт
	Автобусите, трамваите, метрото и малкият влак в Рим са обединени в единна транспортна система. Билети могат да се купят в повечето магазинчета за цигари (tabacchi), вестникарски сергии, на спирките и от автомати на по-големите автобусни спирки. Обикновен билет (BIT — общ билет за определено време, за 1 евро) ви дава право на 75 мин. неограничено пътуване с автобус и/или трамвай плюс едно пътуване с метро или с влак. Картата за един ден (BIG — общ билет за един ден, за 5 евро) важи до полунощ. Обикновеният билет важи до полунощ на третия ден след покупката. Със седмичната карта (CIS — обща карта за една седмица, за 16 евро) пътувате една седмица. Всички билети трябва да се валидират в началото на първото ви пътуване и отново, ако се прекачите на метрото, или обратно. Апаратите са в автобусите или на входа на метростанциите и жп гарите. Пазете подпечатания билет до края на пътуването си, в случай че ви провери контрольор.


	__С метро__
	Римската подземна железница, или иначе казано метрото, работи от 5:30 до 23:30 ч. (в събота до 12:30 ч.). То има само две линии — А и Б, които се пресичат на спирка гара „Термини“ и, разбира се, не стигат до много от градските райони. Линия А минава под площад „Испания“ и площад „Барберини“. Станция „Чипро“ е близо до Ватиканските музеи, а крайната е при Чинечита. В по-късните часове можете да вземете заместващите автобуси МА1 и МА2. Линия Б ще ви откара при Колизея, Голямата арена и Пирамидата, близо до Некатолическото гробище, и оставащата малко встрани базилика „Св. Павел“. Много от станциите на римското метро са украсени с мозайки от най-добрите съвременни художници.


	__С автобус и трамвай__
	АТАС разполага с обширна автобусна и трамвайна система. Тя покрива почти целия град (в пиковите часове пътуването може да се проточи повече от очакваното). През почивните дни повечето линии работят до 12:00 или до 12:30 ч. Има и няколко нощни линии. Из малките улички на историческия център обикалят многобройни микробуси. От тях е удобно да разглеждате забележителностите. Линия 119 е на 10–15 мин. и обикаля центъра. Линия 117 върви от „Св. Йоан“ до площад „Пополо“. Линия 116 тръгва от Яникул, минава през площад „Фарнезе“ и стига почти до „Вила Боргезе“. Линия 115 ще ви откара от улица „Трастевере“ до парка „Яникул“, а 125 обикаля „Трастевере“.
	Информация за автобусните маршрути можете да получите на тел. 800 431 784 (понеделник — събота 08:00 — 20:00 ч.) или в чудесния уебсайт на АТАС (www.atac.roma.it) на италиански или английски. Прозорецът „Тровалинеа“ (Trovalinea) показва точния маршрут на всяка автобусна линия. Пазете се от джебчии, особено по линии 64 и 40, които обслужват Ватикана и другите туристически райони.
	Автобусите на фирма „Котрал“ (тел. 800 150 008; www.cotralspa.it) стигат до много от градчетата на област Лацио. Те тръгват от осем автогари, разположени при жп гарите или метростанциите. Хората на възраст над 70 години пътуват безплатно.


	__С такси__
	Такси можете да вземете от стоянките. Те обикновено са отбелязани със синьо-бели или оранжево-черни знаци с надпис „Такси“. Можете да им махнете на улицата, макар че законът им забранява да качват пътници на по-малко от 100 м от стоянката. Почти всички таксита в Рим вече са бели, но тук-там са останали и някои от жълтите. Снабдени са с таксиметрови апарати. Началната такса е 2,33 евро и на всеки 20 сек. към нея се прибавят по 20 евроцента. Ако пътувате извън града или със скорост, по-висока от 20 км/ч, цената за пробег е по-висока. След 22 ч. или в неделя и в празничен ден началната такса е съответно 4,91 евро и 3,36 евро. В неделя и в празничен ден началната такса се прибавя от 22:30 до 7:30 ч. Ако пътувате за летището или извън града, на определено разстояние от града се включва втората тарифа. Шофьорите понякога взимат допълнителна такса от 1,04 евро за багаж, по-голям от 35 х 25 х 50 см. Даването на бакшиш не е задължително, но ако помолите шофьора да ви помогне за багажа, е препоръчително.


	__Ако поръчвате такси__
	Римската система за извикване на такси по телефона работи учудващо добре, а вероятността да попаднете на оператор, който говори английски, е все по-голяма. Хотелите и ресторантите обикновено с удоволствие ще ви повикат такси. Двете най-големи фирми — „Радиотакси 3570“ (Radiotaxi 3570) и „Ла Капитале“ (La Capitate), тел. 063570 и 064994, имат сателитна връзка, затова ако се обадите от стационарен телефон, няма да ви питат за адрес или номер за връзка, а само как се казвате. Автоматичната система ще ви каже, дали наблизо има свободно такси, ще ви даде неговия номер и ще ви съобщи приблизително колко минути ще го чакате. Ако сте разбрали и сте съгласни, просто затворете. Ако ли не, изчакайте да се включи оператор. Таксиметърът се включва, когато шофьорът приеме обаждането, така че колкото повече е времето за чакане, толкова по-скъпо ще ви излезе. Радиотакситата в Рим приемат предварителни поръчки само за пътувания до летищата „фиумичино“ и „Чампино“ или до жп гарите „Термини“ и „Тибуртина“. Ако сте поръчали такси предварително, 10 или 15 мин. преди часа на тръгване ще ви се обадят, за да ви кажат номера на колата. Други фирми са „Пронтотакси“ (тел. 066645), „Тевере“ (тел. 064157) и „Козмо“ (тел. 068822). Шофьорите предпочитат да им се плаща в брой, но повечето приемат и кредитни карти, ако се наложи. Мнозина обаче не биха приели „Дайнърс клъб“ или „Американ експрес“.


	__С лимузина и „совалка“__
	Совалка от и до летището тел. 06 4201 3469.
	Връзка с летището тел. 06 338 3221


	__Улично движение__
	Недисциплинираните шофьори и скутерите, които се пъхат навсякъде, обикновено стряскат посетителите, които са в Рим за първи път. На много кръстовища няма светофари. Белите линии на „зебрите“ на платното би трябвало да дават предимство на пешеходците, но не разчитайте на това. Внимавайте, но не се колебайте прекалено много — ще объркате шофьорите. Не се колебайте да вдигнете ръка и да покажете „стоп“. Сигурно ще изглеждате глупаво, но това обикновено действа. На местата, където има и светофар, и „зебра“, следвайте светофара.


	__С влак__
	Влаковете към другите градове в Лацио или в останалата част от Италия тръгват или от гара „Термини“, или от гара „Тибуртина“. Специалната линия „Рим — Витербо“ тръгва от гара „Остиенсе“ и от гара „Трастевере“, а специалната редовна метролиния за Витербо тръгва от „Пиацале Фламинио“, близо до площад „Пополо“.
	Билети могат да се купят от някои туристически агенции или онлайн на www.trenitalia.it. За да си купите или да си запазите билет за „Еуростар“ или за „Интерсити“, или просто за информация се обадете на 892021 без код. Можете да пътувате и без билети — плащате с кредитна карта и получавате номер на резервация, който показвате на кондуктора. Можете да си купите билет и от банкомата на гарата, като поставите същата кредитна карта. Ако има места, билети за влаковете на „Еуростар“ и „Интерсити“ могат да се купят до 10 мин. преди тръгване. Не пропускайте да си подпечатате билета на някой от автоматите на гарата. Това обаче не се налага, ако пътувате с „Еуростар“.
	Вътрешни полети „Алиталия“ лети до повечето италиански градове. „Еъруан“ и „Меридиана“ също летят от Рим до други италиански градове, а „Райънеър“ има полети от „Чампино“ до Алгеро (Сардиния), Тревизо (Венеция) и Бреша (Верона). „Алиталия“ тел. 06222 „Еъруан“ тел. 06 488 800 „Меридиана“ тел. 199 111 333.


#	Обиколки и разглеждане на забележителностите
	__Ако разглеждате сами__
	Ако времето не ви ограничава, лесно можете да разгледате Рим и сами. Работното време на повечето основни атракции сега е по-дълго, отколкото преди години, но заради липса на персонал и стачки официалното работно време невинаги се спазва. Археологическите разкопки като цяло са отворени цял ден. Касите на музеите затварят един час преди затваряне на самия музей. Църквите обикновено почиват от пладне (12:00 ч.) до 15:00 ч. и затварят около 19:00 ч. В повечето забележителности се предлагат намаления за деца, ученици, студенти и възрастни хора над 65 години. Туристическият офис в Рим има специална телефонна линия за подпомагане на туристи (06 82059127 от 9:00 до 19:00 ч.) и осигурява информация (за английски натиснете 2) за събития, часове и транспорт. Има и десетина информационни центъра, разпръснати из целия град в подобни на пагоди зелени будки. Много информация има и в англоезична версия на официалния туристически портал www.romaturismo.it. За важни телефонни номера вижте раздела „Рим ви приветства“ (Rome Welcomes You), а за още полезна информация отворете раздела „Да открием Рим“ (Discovering Rome).
	За повечето музеи и археологически забележителности срещу малка такса можете да си направите резервация онлайн на www.pierreci.it или на телефон 06 3996 7700 (пон. — съб. 9:00 — 13:30 ч. и 14:30 — 17:00 ч.). Списание „Търси се в Рим“ (Wanted in Rome) публикува списък на всички музеи и други културни събития както печатно, така и по интернет на адрес www.wantedinrome.com.


	__Обиколки с автобус__
	В наши дни две компании предлагат туристически обиколки с автобус на умерена цена. В тях за около два часа ще получите обща представа за града. Червените двуетажни автобуси на ATAC-Trambus тръгват от „Термини“ на всеки 20 мин. между 8:40 и 20:20 ч. (13 евро) и спират на 11 места (през работните дни на 10). Можете да се качите на всяка от спирките и да си купите билет в автобуса, но имайте предвид, че горният етаж се пълни бързо. Във върховия сезон фирмата предлага тръгване от „Термини“ рано сутрин, иначе чакането е доста дълго. По-малките „Археоавтобуси“ (Archeobus) на АТАС тръгват от"Термини" на всеки 40 мин. между 9:30 и 16:00 ч. (8 евро) и минават по древния Апиев път. Билетната каса е пред гарата при перон С, тел. 06 4695 2252.
	Фирма „Трамбус“ и Бюрото за поклонници на Ватикана провеждат автобусна обиколка „Християнският Рим“ (Roma Cristiana). Автобусите тръгват от „Термини“ на всеки час от 9:00 ч. нататък. Билетът струва 13 евро и важи 24 часа. Обиколката включва всички по-големи базилики в града. Червените двуетажни туристически автобуси на „Теравижън“ тръгват на всеки час от спирката пред входа на базиликата „Богородица Велика“ на пл. „Санта Мария Маджоре“. Обиколката трае 1,5 ч., включва шест спирки и струва 12 евро. Билетът може да се купи и в автобуса и важи 24 часа. През лятото последната пълна обиколка тръгва в 18:30 ч., през зимата — по-рано. Срещу допълнително заплащане автобусът може да ви вземе от хотела. Телефонът на фирмата е 06 228 3957.


	__Обиколки с лодка__
	В Рим по Тибър вече се движат туристически корабчета. Възможностите са няколко. От моста „Дука Д’Аоста“ близо до Олимпийския стадион до Острова в Тибър има редовна линия с цена билета 1 евро в едната посока. И на двата пристана има рампи за инвалидни колички. Корабчетата тръгват на всеки кръгъл час и спират също при моста „Сикст“, при моста „Свети Ангел“, при моста „Кавур“ и при моста „Ризорджименто“. Друга линия, с екскурзовод на борда, тръгва в 9,30 ч. от замъка „Св. Ангел“ (гробницата на Адриан). Беседата трае един час и десет минути и струва 10 евро. Корабчето прави пет курса дневно. Резервация можете да направите на тел. 06 678 9631, на www.battellidiroma.it/en/home.asp. Може да се уреди и разходка с вечеря на борда.


	__Пешеходни обиколки на английски__
	Нашият автор Майкъл Броуз и неговият колега Денис Сиглър правят частни обиколки в съдружие със „Спътници в Италия“ (www.initalt.com).
	„Скала Реале“ предлага обиколки на историческия център, Ватикана и археологическите забележителности (тел. 06 482 0911, www.scalareale.org).
	„Роум Ревийлед“ предлага пешеходни и частни обиколки във Ватикана, катакомбите, на фонтаните и др. (тел. 06 324 741, www.romerevealed.com).


	__Как да наемем велосипед или скутер?__
	В Рим си заслужава да изминете 160 км с велосипед. Една от алеите върви по улица „Тициано“, друга изминава 30 км по дигите на Тибър, ако реката не е придошла. Мнозина се впускат в градското движение с мотопеди — най-бързия начин да се стигне донякъде почти без трудности с паркирането. За карта и колелета под наем вижте www.tassoni.it/guide/motobike-rent.htm или се обадете на „Хепи Рент“ (Happy Rent), ул. „Фарини“ 3, тел. 06 482 8185. Метро „Термини“, или на „Бичи е Бачи“ (Bid е Bad), ул. „Виминал“ 5, тел. 06 482 8443, автобуси Н, 40, 60, 64,75; метро „Република“.


>>	Практически съвети

#	Пощенски станции
	Италианските пощи имат: клонове във всеки квартал. През последните години те бяха реорганизирани и сега работят много по-добре отпреди. Централната пощенска станция на площад „Сан Силвестро“ 19 е изцяло подновена. Отворена е от понеделник до събота от 8:30 до 18:30 ч. и предлага отлично обслужване. В бюро „Информация“ ще получите нужните сведения на избран от вас език. Туристите обикновено питат как да изпратят колет. За целта трябват кутии и подплатени пликове, затова идете направо на опашката за пощенски продукти (Prodotti postali). Не заставайте на гишето „финансови продукти“ (Prodotti finanziari). На него се плащат сметки, получават се пенсии и други подобни. Повечето малки пощенски клонове работят от понеделник до петък от 8:30 до 14:00 ч., а в събота от 8:30 до 13:00 ч. Те имат система за автоматично управление на опашките. Уверете се, че сте си взели номер за правилното гише. Ако не изпращате колет, най-добре е да си купите марки (francobolli) от будка за цигари. Писмата и пощенските картички можете да пуснете в една от червените кутии отстрани на будката за цигари или на пощенската станция. Купете марки за приоритетна пратка (posta prioritaria). Те не ви гарантират по-бърза доставка на писмото извън Италия, но то ще се придвижва с предимство. Повечето пощенски кутии имат по два отвора, един за града (per la citta) и един за всички останали направления (altre destinazioni). Можете да получавате поща във всеки пощенски клон. На пратката трябва да пише „До поискване“ (Fermo Posta), след това вашето име, името на пощенския клон и неговият адрес.


#	Пощата на Ватикана
	Ватиканът си има собствена пощенска система с два пощенски клона на площад „Сан Пиетро“, по един от всяка страна на базиликата. Марките струват малко повече, отколкото в италианската система. На пощенските клонове, както и в представителството на Ватикана на площад „Сан Калисто“ в „Трастевере“, има пощенски кутии.

C>
	__Туристическа информация__
	Площад „Сан Пиетро“ 00193
	Автобуси: 19, 23, 34, 40, 62, 64, 492, 982.
	Метро: Ottaviano.
	Отв. — пон. — пет., 8:30 — 19:00 ч.,
	а в съб. от 8:30 до 18:00 ч.
C$
	__Телефони__
	За да се обадите в Италия от чужбина, набирате международния код (00), после кода на Италия (39), следван от кода на района (включително и 0 отпред) и номера. Кодът на Рим е 06, на Флоренция — 055, на Милано — 02, на Неапол — 081, на Венеция — 041, и трябва да се набира и за обажданията в града. Италианските телефонни номера имат от четири цифри за някои правителствени служби и посолства до осем цифри, без да броите тези на кода. За номера с 800 и 848 не се плаща такса, а при номерата със 199 тя е по-висока. За да проведете международен разговор от Италия, наберете международния код на съответната държава (001 за САЩ и Канада, 0044 за Обединеното кралство) и след него телефонния номер. За справки наберете 1254 или посетете www.info412.it. За да се обадите за сметка на абоната, наберете 170. Повечето обществени телефони вече работят с телефонни карти, които можете да купите от будките за цигари, баровете и пощенските клонове. На повечето карти има ясни указания на английски. За да се обадите по телефона, вдигнете слушалката, след това поставете картата в отвора, но първо отчупете перфорирания ъгъл. На дисплея ще появи сумата, налична във вашата карта. Наберете номера. Екранът ще ви покаже и как намалява лимитът ви. Точно преди лимитът ви да свърши, ще чуете пронизителен звук. За да продължите разговора, поставете друга карта.


	__Интернет кафета__
	Те не са на всеки ъгъл, но ако ви потрябват, лесно можете да ги намерите. „Изи интернет кафе“ (Easy Internet Cafe) на ул. „Барберини“ 2 (метро Barberini, автобуси: 52, 53 80, 116, 117, 630) е най-голямото и най-модерното, с повече от 250 места. Отворено е от 8:00 до 01:00 ч. Има бар с напитки и леки храни, както и устройства за разпечатване и копиране върху диск.
	_„Ил Мастело“_ (II MastelLo) в „Трастевере“ на ул. „Сан Франческо а Рипа“ 62 (Автобус: Н, Трамвай: 8 от „Арджентина“) ви дава възможност да се включите в интернет, докато чакате прането ви да излезе от пералнята или да проведете евтин междуградски или международен разговор от телефонния център. Отворено е от 7:00 до 22:30 ч.
	_„Пантеон интернет“_ на ул. „Санта Катерина да Сиена“ 48; (тел. 06 692 0051) предлага достъп до интернет, разпечатване, сканиране и копиране от цифров фотоапарат на CD. Отворено е: от понеделник до събота от 10:00 до 20:30 ч.
	_„Навона кибер кафе“_ (Navona Cyber Cafe) на ул. „Фико“ 17 предлага достъп до интернет, разпечатване, сканиране и кафе.


	__Престъпност__
	Рим е много по-сигурен отпреди, но за крадците и джебчиите туристите са изкушаваща плячка. Затова си заслужава да вземете няколко прости предпазни мерки, за да не станете тяхна жертва. На места, където има много хора, носете фотоапаратите, камерите и чантите си през рамо и дръжте ръката си върху тях. Отстранете се, ако в автобуса някой започне да ви задава въпроси или да се бута и се озове твърде близо.
	Но най-много се пазете от групите мърляви деца — докато едни размахват картонена кутия или вестник в лицето ви, други ще пребъркат джобовете и чантата ви. Не оставяйте нищо на маси, столове или други места, откъдето то би могло да бъде грабнато от минувач. Оставяйте ценностите, парите, документите и кредитните карти, които не ви трябват в момента, в хотелския сейф. Когато плащате нещо на обществено място, се старайте да не вадите съблазнително големи пачки.
	Ако все пак ви оберат, идете в най-близкото полицейско управление и подайте жалба (denuncia). Вероятността да видите изгубеното отново не е голяма, но поне можете да използвате жалбата за застрахователния иск.


	__Електричество__
	Почти цялата електрическа мрежа в Италия е на 220 волта. За американските щепсели ще ви трябва адаптор, а уредите, които работят на 110 волта — и трансформатор. Можете да си ги купите в магазин за железария (ferramenta) или преди да тръгнете от вкъщи.


	__Местни обичаи__
	Когато влизате в магазини, ресторанти и заведения, преди обед казвайте buon giorno (добро утро и добър ден), а следобед — buona sera (добър вечер). Когато излизате, казвайте arrivederci (довиждане). Никой не очаква от вас да говорите италиански, но опитът да кажете няколко думи, дори най-обикновените, ще бъде оценен много високо. Италианците използват per favore (моля) и grazie (благодаря) по-рядко, затова не се обиждайте, ако хората ви се сторят безцеремонни. Ако подарявате цветя, избягвайте хризантемите, в Италия те се поставят само на гроб.


	__Средства за масово осведомяване__


	__Вестници__
	В повечето улични будки (edicola) в центъра на града се предлагат вестници и списания на английски. Почти навсякъде можете да намерите „Интернешънъл Хералд Трибюн“. Най-големите италиански ежедневници са „Кориере дела Сера“ (Corriere della Sera), който се издава в Милано, „Ла Република“ (La Repubblica), който се издава в Рим, и „Ил Соле 24 Оре“ (II Sole 24 Ore) — деловият ежедневник.


	__Телевизия__
	Най-големите национални канали са държавните РАИ (RAI) 1, 2 и 3. „Италия уно“ (Italia Uno), „Рете куатро“ (Rete Quattro) и „Канале 5“ са на фирма „Медиасет“ „7“ е частен канал. Всички програми са на италиански. Англоезичните програми са дублирани. Ако във вашия хотел или апартамент има кабелна телевизия или сателитна връзка, ще можете да хванете канали като CNN, BBC, TV5 и CNBC.


	__Радио__
	Радио „Ватикана“ (93.3 FM) излъчва новини и други програми на много езици, включително и английски. За класическа музика 24 часа без прекъсване, опитайте „Аудиториум“ (100.3 FM). Радио „Чентро Суоно“ танцова музика, реге, рага, афро-карибски ритми и други. Държавните радиостанции РАИ-1 (Radio-1) на 89.7 FM, РАИ-2 (Radio-2) на 91.7 FM и РАИ-З (Radio-3) на 93.7 FM излъчват смесица от новини, интервюта с известни личности и лека класическа и популярна музика.


	__Книги__
	Ако ви интересува Древният Рим, прочетете „Дванадесетте цезари“ от Севтоний, „История на Рим“ от Ливий и „Истории от Тацит“. Прегледайте също „Аз, Клавдий“ и „Божественият Клавдий“ от Робърт Грейвс, както и „Мемоарите на Адриан“ от Маргьорит Юрсенар. Можете да прелистите творбите на Алън Маси „Август“, „Цезар“ и „Тиберий“. Те са фантастика, но дават добра представа какъв е бил животът. Сред литературните произведения, в които действието се развива в по-ново време, са „Римска треска“ от Едит Уортън, „Посещение в Рим“ от Елизабет Боуен, „Историята“ от Елза Моранте, „Мраморният фавн“ от Натаниел Хоуторн, както и творбите на римския писател Алберто Моравия.


	__Пари__
	Банка „Интеза“ (Вапса Intesa) ул. „Корсо“ 226, тел. 06 67121
	„Американ експрес“ (American Express), Испанския площад 38, тел. 06 67641
	„Томас Кук“ (Thomas Cook), площад „Барберини“ 21/А, тел. 06 4202 0150
	„Банка Национале дел Лаворо“ (Вапса Nazionale del Lavoro, BNL) ул. „Бисолати“ 2 (площад „Барберини“), тел. 06 47031.
	В полунощ на 1 януари 2002 г. еврото стана единственото законно платежно средство в Италия и в още единадесет други европейски страни. Едно евро се равнява на 100 цента. Банкнотите са с номинал 5, 10, 20, 50, 100, 200 и 500 евро, а монетите — 1, 2, 5, 10, 20 и 50 цента.
	За обмяна на валута идете във финансовите бюра, посочени по-горе, в по-големите банки или в обменните бюра в магазините (търсете знак cambio, обикновено на витрината). Най-добре е обаче да използвате дебитната или кредитната си карта в някой от стотиците банкомати в града. На тях можете да изберете и работен език. В много магазини и хотели все още се приемат пътнически чекове (Travelers checks), но постепенно отпадат от употреба. В Централната поща също можете да обмените щатски долари, британски лири, швейцарски франкове и японски йени в евро.


	__Национални празници__
	1 януари; 6 януари; Великден; 25 април; 1 май; 2 юни; 29 юни (само в Рим); 15 август; 1 ноември; 8 декември; 25 декември; 26 декември.


	__Работно време__
	Работното Време в Рим на различните места е различно, което затруднява посещението на забележителностите и пазаруването. Много от магазините в центъра на Рим вече са отворени цял ден, макар да не са задължени. Музеите и магазините в другите райони като „Трастевере“ и „Тестачо“ все още затварят на обяд, обикновено от 13:00 ч. или 13:30 ч. до 15:30 ч. или 16:0 ч., затова за по-сигурно първо се обадете по телефона. Повечето банки сутрин отварят в 8:30 ч. или 8:45 ч.
	Обедната им почивка е от 13:30 до 14:45 ч. и работят до 16:15 ч. от понеделник до петък. Някои са отворени и в събота сутрин. Много магазини за дрехи в понеделник сутрин са затворени, фризьорските салони — също. Супермаркетите, както и някои от другите магазини, в неделя са отворени. Но тъй като това не е задължително, повечето бакали предпочитат да почиват.
	Баровете отварят рано сутрин, някои от тях затварят в 20:00 ч., но много, особено в центъра, са отворени до 2:00 ч. Традиционните ресторанти като цяло сервират от 12:30 до 15:00 ч. и от 20:00 до 23:00 ч. Ала в някои централни райони на Рим като „Трастевере“ много ресторанти сервират на туристи от 12:00 ч. нататък. Много фирми излизат в отпуск и затварят през август.


	__Часова разлика__
	В последната неделя на март Европа преминава към лятното (енергоспестяващо) часово време. Това е една седмица преди САЩ. Но и САЩ, и Европа се връщат към астрономическото време в последната неделя на октомври. Добре е да знаете, че Рим е с един час преди София.


	__Бакшиши__
	Ако обслужването не е включено в сметката (то фигурира като отделна графа servizio), добавете около 10 на сто от сумата в зависимост доколко сте доволни. Ако плащате с кредитна карта, добавката трябва да е в брой. Но даже когато бакшишът е включен, а обслужването е било добро, е нормално да оставите малка сума.


	__Тоалетни__
	Обществените тоалетни в Рим не са много, но ако помолите, можете да използвате тоалетните на баровете и кафенетата. Често една и съща тоалетна обслужва и мъже, и жени, затова не се учудвайте, ако насреща Ви се появи представител на другия пол. Добре е да си носите салфетки — няма гаранция, че ще намерите тоалетна хартия.


	__Туристи с увреждания__
	За хората с увреждания в Рим не е никак лесно. Повечето музеи вече имат асансьори и тоалетни за инвалидни колички. Но пред входовете и изходите на много музеи, магазини, ресторанти и хотели все още не са поставени рампи. Забележително изключение е Ватиканският музей, който предлага 10 инвалидни колички на гардероба. Много от тротоарите в Рим не са скосени, а съществуващите скосявания често са прекалено стръмни. Във всички метростанции по линия В, освен Circo Massimo, Colosseo и Cavour, има асансьори, а по линия А има асансьори само на станциите Cipro (Vaticano) и Valle Aurelia. Когато е необходимо да се пренесе по стълбите човек с увреждания, римляните помагат.
	„Фауста транспорти“ е сигурен, но скъп превоз с микробус, тел. 06 503 6040. Неправителствената организация CO. IN предлага безплатни обиколки с екскурзовод за хора с увреждания както англоговорещи, така и италианци, но трябва да се запишете отрано, тел. 06 570 6036.


	__Спешни случаи__
	__Посолства и консулски служби__
	Посолство на Р. България в Рим (Ambasciata della Republica di Bulgaria) Via Pietro Paolo Rubens, 21, 00197 Roma Italia Тел.: 0039 06 322 46 40 и 0039 06 322 4643, Факс: 0039 06 322 61 22 embassy@bulemb.it.
	__Телефони и адреси при спешни случаи__
	_Полиция_, тел. 113
	_Карабиниери_, тел. 112
	_Пожарна_, тел. 115
	_Спешна медицинска помощ_, тел. 118
	_Италиански Червен кръст_, тел. 06 5510
	__Денонощни аптеки__:
	_„Пиран“_, ул. „Национале“ 228, тел. 06 488 0754
	_„Фармация Интернационал“_, пл. „Барберини“ 49, тел. 487 119
	_Аптеката на Ватикана_, влиза се във Ватикана през порта „Св. Ана“, тел. 06 686 4146, отв. — пон. — пет., 8:30 — 18:00 ч. и в събота 7:30 — 13:00 ч. Автобуси: 23, 49, 51. Предлага широка гама от неиталиански фармацевтични продукти, а персоналът говори английски.


	__Изгубени вещи__
	Изгубени вещи (Oggetti Rinvenuti), ул. „Николо Бетони“ 1 (жп. гара „ТрастеВере“), тел. 06 581 6040 или 06 581 0583, автобуси: Н, 780; трамвай 3, 8. Отв. — пон. — пет., 8:30 — 13:00 ч., а също и Втор. 15:00 — 17:00 ч. и четв. 13:00 — 17:00 ч.
	На гара „Термини, коловоз“ 24, тел. 06 4782 5543. Отв. — 7:00 — 24:00 ч.


	__Загубени кредитни карти__
	American Express — тел. 06 72 900 347
	Diners Club — тел. 800 864 064
	MasterCard — тел. 800 870 866
	Visa — тел. 800 819 014


>>	Хотели и ресторанти

	Рим не е особено известен с местата си за настаняване. Но ако знаете къде да търсите, и тук можете да намерите луксозни и очарователни хотели. В Рим е много трудно човек да се нахрани зле. Дори най-скромното меню в най-малката кръчмичка обикновено е приготвено с любов и е вкусно.


	__Хотели__
	Местата в римските хотели обикновено не достигат и са скъпи. Затова трябва да си направите резервация, колкото се може по-отрано. Вероятно ще ви помолят да потвърдите с факс и да капарирате или да съобщите номера на кредитната си карта. В много римски хотели и ресторанти American Express и Diners Club не се приемат. Проверете как ще ви се наложи да платите окончателната си сметка.
	В централната част на града, особено в „Трастевере“ и района около пл. „Навона“ и „Кампо дей Фиори“, е шумно докъм 2:00 — 3:00 ч. през нощта. Ако ще се настаняване на тези места, поискайте по-тиха стая и си вземете тапи за уши. Помнете също, че в повечето ремонтирани стари хотели стаите са доста малки.
	Само няколко хотела предлагат стаи, адаптирани за хора с увреждания, но много други биха направили всичко възможно, за да задоволят специалните нужди, особено ако ги предупредите предварително.
	В историческия център паркирането на улицата е изключително трудно, но повечето хотели ще ви помогнат и ще ви уредят гараж, за който ще плащате допълнителна такса на ден. Ако знаете, че ще ви се наложи да паркирате, е добре предварително да попитате какви са възможностите за това.


	__Категоризация на хотелите__
	Държавното туристическо бюро оценява хотелите в Италия по категории от една до пет звезди според броя на стаите със собствен санитарен възел, стаи с телевизор и т.н., а не толкова според стила и удобството. Броят на звезди не обаче невинаги е меродавен, защото, за да пестят от данъци, много хотели предпочитат да останат в ниска категория. Ако не е специално отбелязано, всички хотели, посочени тук, предлагат стаи със собствен санитарен възел. По-високите категории имат вана и душ, а по-ниските — само душ. Персоналът говори английски. Нивото на владеене на езика обаче е различно. Някъде стига само за регистрация и за най-често задаваните въпроси от страна на гостите. ДДС е включен в цената, освен ако не е посочено друго. Цената на нощувките е ориентировъчна и не отчита сезонните промени.


	__Други възможности за настаняване__
	Много от римските манастири предлага удобни стаи на приемливи цени, но някои имат вечерен час. През март 2005 г. църквата „Св. Сузана“ направи списък, можете да го видите www.santasusanna.org/comingToRome/convents.htmli#R-vatican. За краткотраен наем на апартаменти проверете на: www.VRBO.com; www.Vacationrentals.com; www.romaclick.com/Roma.htm.


	__Ресторанти__
	Италианците се отнасят сериозно към храненето и когато излизат на ресторант, ядат по много. Традиционното хранене включва предястия (antipasti), после идва първото блюдо (primo piatto), обикновено спагети, супа или ризото, следва основното ястие (secondo) от месо или риба с гарнитура (contorni) от зеленчуци или салата. Обядът или вечерята завършват с десерт или плодове, последвани от еспресо. Капучино след ядене пият само чужденците. Днес обаче повечето ресторанти вече са свикнали хората да поръчват само по едно или две блюда.


	__Часове за хранене__
	Обядът обикновено е от 12:30 до 14:30 ч., вечерята рядко започва да се сервира преди 20:00 ч. и продължава да се сервира до около 22:30 ч., някъде и до по-късно. За традиционните ресторанти е препоръчително да си направите предварителна резервация. Днес, от друга страна, в райони като „Трастевере“ и около „Кампо дей фиори“ има все повече ресторанти, ориентирани към туристите. Те са отворени цял ден и винаги ще ви сервират. Менюто често е написано отвън и се приготвя по поръчка. В някои ресторанти има т.нар. меню за дегустация (menu de degistazione), което ви позволява да опитате по малко от различните специалитети.


	__Кръчмички__
	Това са относително обикновени ресторанти, често притежавани и обслужвани от едно семейство. Първоначално са предлагали хубава храна тип домашна на местните хора. С годините обаче клиентелата им се увеличава — хората пътуват с километри, за да хапнат в добра кръчма (trattoria). Ала цените им в повечето случаи са се запазили на старите достъпни нива.


	__Пушене__
	От 1 януари 2005 г. Италия се присъединява към нарастващия брой европейски държави, където на обществени места и в магазини пушенето е забранено. Позволено е само в много малко барове и ресторанти с мощни климатици, както се изисква от закона. В ресторантите и кафенетата на открито обаче няма никакви спънки за пушачите.


	__Бакшиши__
	Някои заведения добавят към сметката такса обслужване, други — не. Ако не е добавено, оставете около 10 на сто от сметката. Независимо дали е добавена такса или не, няколко монети, оставени на масата, ще покажат, че храната и обслужването са ви харесали. Този жест ще бъде оценен високо.
	Един от анахронизмите в италианските заведения за хранене е таксата „хляб и покривка“ (pane е coperto). Тя присъства в сметките на почти всички ресторанти и обикновено е едно-две евро на човек.
	Може да ви се стори излишно да плащате за използването на приборите и покривката, но това е обичайна практика, а не услуга по желание.


	__Списък__
	Хотелите и ресторантите, включени в списъка по-долу, са подредени първо по регион, а после по азбучен ред и цени. Препоръчително е хората с увреждания да проверят предварително дали има условия за тях.
	__Използваните съкращения са: „О“ за „обяд“ и „В“ за „вечеря“.__
	__„AE“ за Американ Експрес, „D“ за Дайнърс Клъб, „МС“ за Мастъркард и „V“ за Виза.__


#	Полезна информация*
	[* Символите на легендата в пътеводителя, на много места, особено при информацията за хотели и ресторанти, са изписани като текст. — Бел.ел.кор.]


C>
	__Информацията за хотела съдържа:__
	Регион
	Име на града
	Име на хотела и ценова категория ($ и ★)
	Адрес, телефон и номер на факса, имейл
	Кратко описание на хотела
	Брой на стаите, услуги, предлагани от хотела,
	и приемани кредитни карти
	Транспорт


	__Хотели — цени__
	Цената на двойна стая е обозначена със знак $.
	$$$$$ — над $450
	$$$$ — $350-$450
	$$$ — $250-$350
	$$ — $120-$250
	$ под $120

	* * *

	__Информацията за ресторанта съдържа:__
	Име на ресторанта и ценова категория ($)
	Адрес и телефон
	Кратко описание на ресторанта
	Места, неработни дни и приемани кредитни карти
	Транспорт


	__Ресторанти — цени__
	Цената на вечеря от три блюда без напитките е посочена със знак $.
	$$$$$ — над $80
	$$$$ — $55-$80
	$$$ — $40-$55
	$$ — $25-$40
	$ — под $25
C$


#	Древния Рим
	Допреди няколко години район „Монти“ в долния край на ул. „Кавур“ денем беше много оживен, вечер беше относително спокоен. Сега е различно, „Монти“ е нощна дестинация — пълен е с барове, кръчми и ресторанти. Късно в петък вечер и в събота ул. „Кавур“ често се задръства. Автобуси: 60, 75, 84, 85, 87. Метро: Линия В (Colosseo or Cavour).


#	Хотели
	FORUM
	$$$$ ★★★★
	VIA TOR DE’ CONTI 25, 00184
	тел. 06 679 2446 Факс 06 678 6479
	www.hotelforumrome.com
	Независимо че е скътан на относително спокойно място между Императорските форуми, с оформлението и атмосферата си този грандхотел прилича на клуб за английски джентълмени. Стаите са с различна големина, но всички са добре обзаведени, а на покрива има чудесен ресторант-градина.
	Брой на стаите — 80, паркинг, асансьор, климатик, валидни всички основни карти за плащане.


	NERVA
	$$ ★★★
	VIA TOR DE’ CONTI 3, 00184
	тел. 06 679 3764 факс 06 6992 2204
	Този приятен хотел е разположен само на няколко крачки от Римския форум. Наскоро го ремонтираха. Общите помещения са приятно украсени, а стаите са удобни и звукоизолирани.
	Брой на стаите — 18, паркинг, асансьор, климатик, валидни карти за плащане — V, DC.


	RICHMOND
	$$ ★★★
	LARGO С. RICCI 36, 00184
	тел. 06 6994 1256
	факс 06 6994 1454
	www.hotelrichmondroma.com
	Малък семеен хотел, разположен удобно за разглеждане на забележителностите. Стаите са прости, но добре оборудвани. През лятото закуската се сервира на прекрасна тераса с великолепен изглед към Императорските форуми.
	Брой на стаите — 18, паркинг, асансьор, климатик, валидни всички основни карти за плащане.


#	Ресторанти
	CAVOUR 313
	$$
	VIA CAVOUR 313
	тел. 06 678 5496
	Този вино бар с дървена ламперия предлага повече от хиляда различни вина от целия свят с мезе от интересна гама сирена, колбаси и пресни салати.
	Места — 60, затв. — нед. от юни до септември, валидни всички основни карти за плащане.


#	От Колизея до „Св. Климент“
	Улиците около Колизея, най-вече ул. „Капо ди Африка“, преживяват истинско възраждане. Отварят се нови хотели, ресторантите сервират нови ястия, баровете остават отворени до малките часове на нощта.
	Автобуси: СЗ, 60, 75, 81, 85, 87, 175, 673.
	Трамвай: 3.
	Метро: Линия В (Colosseo)


#	Хотели
	HOTEL DEI GLADIATORI
	$$$$ ★★★
	VIA LABICANA 125, 00184
	тел. 06 7759 1380
	факс 06 700 5638
	www.hoteldeigladiatori.com
	Елегантен хотел, разположен до древната площадка за тренировки на гладиатори, с изглед към Колизея. Стаите са подредени с вкус. Терасата на покрива предлага забележителна гледка, особено по залез и вечер, когато паметниците са осветени.
	Брой на стаите — 17, паркинг, асансьор, климатик, валидни всички основни карти за плащане.


	CAPO D’AFRICA
	$$$★★★
	VIA САРО D’AFRICA 54, 00184
	тел. 06 772 801
	ФАКС 06 772 80801
	www.hotelcapodafrica.com
	Този четиризвезден хотел, разположен в сянката на Колизея, е смесица от съвременен и класически стил. Стаите са обзаведени с много внимание и отношение към детайла. От терасата има чудесен изглед към Колизея. Закуската не е включена в цената на стаята.
	Брой на стаите — 64, паркинг, асансьор, климатик, валидни всички основни карти за плащане.


	CELIO
	$$$★★★
	VIA DEI SANTI QUATTRO 35/C, 00184
	тел. 06 7049 5333
	факс 06 709 6377
	www.hotelcelio.com
	Този семеен хотел, разположен на тиха уличка близо до Колизея, е един от най-приятните в Рим. Стаите са украсени с фрески, възпроизвеждащи произведения на ренесансови и барокови художници.
	Брой на стаите — 19, паркинг, асансьор, климатик, фитнес зала, валидни всички основни карти за плащане.


#	Ресторанти
	CRAB
	$$$$
	VIA САРО D’AFRICA 2
	тел. 06 7720 3636
	Ресторантът е разположен в помещенията на бивш склад. Ако сте страстен почитател на раците и ракообразните, трябва да дойдете тук. Освен тях ще ви поднесат вкусни предястия и прясна риба. Добре е да си направите предварителна резервация.
	Места — 60. затв. — нед., пон. по обяд и през август, климатик, валидни всички основни карти за плащане.


	PAPAGIO’
	$$$
	VIA САРО D’AFRICA 26
	тел. 06 700 9800
	Смесицата от традиционна и модерна кухня заедно с добро обслужване превръщат този ресторант в предпочитано място. Специалитетът е риба. Масите са на открито.
	Места — 55, климатик, затв. — неделя и 2 седмици през август, валидни всички основни карти за плащане.


#	От Латерано до Диоклециановите терми
	Районът непосредствено около централната жп гара „Термини“ е най-избягваният през нощта, но отдалечите ли се малко от гарата, атмосферата бързо се променя — ще намерите и хотели, и ресторанти — от най-обикновените до най-луксозните. За транспорт погледнете описанията на всеки от хотелите и ресторантите.


#	Хотели
	GRAND ST. REGIS
	$$$$$ ★★★★★
	VIA V.E. ORLANDO 3, 00185
	тел. 06 47 091
	ФАКС 06 474 7307
	www.stregis.com
	Традиционен луксозен хотел. Общите му помещения са богато украсени с мраморни колони и източни килими. Просторните и удобни стаи са обзаведени със скъпи антики. Баните също са оборудвани добре. Добро обслужване. Закуската не е включена в цената на стаята.
	Брой на стаите — 161, паркинг, асансьор, климатик, валидни всички основни карти за плащане.
	Автобуси: 60, 61,62, 84, 175, 492, 590, 910
	Метро: Линия A (Repubblica)


	RADISSON SAS
	$$$$$ ★★★★
	VIA FILIPPO TURATI 171,00185
	тел. 06 444 841
	ФАКС 06 4434 1396
	www.radisson.com/romeit
	Макар да не е в най-хубавата част на града, този хотел е удобно разположен близо до централната жп гара. Стаите за гости на седемте етажа са оформени различно. Има два ресторанта и тераса с плувен басейн на покрива. Закуската не е включена в цената на стаята.
	Брой на стаите — 262, паркинг, асансьор, климатик, открит плувен басейн, фитнес, валидни всички основни карти за плащане.
	Автобуси: 70, 71
	Метро: Линия А (Vittorio Emanuele)


#	Ресторанти
	AGATA Е ROMEO
	$$$$$
	VIA CARLO ALBERTO 45
	тел. 06 446 6115
	Този семеен ресторант е един от едва шестте ресторанта в Рим, спечелили звезда на „Мишлен“. Менюто предлага подбрани изискани варианти на традиционни блюда като спагети ал’аматричана, паста с броколи и говеждо филе в балсамов оцет, както и меню за дегустации (menu di degustazione) с вина, подходящи за съответното блюдо. Не се сервира вечеря навън.
	Места — 40, климатик, затв. — съб., нед. и през август, валидни всички основни карти за плащане.
	Автобуси: 70, 71
	Метро: Линия A (Vittorio Emanuele)


	F.I.S.H.
	$$$$
	VIA DEI SERPENTI 16
	тел. 06 4782 4962
	Името на ресторанта (F.I.S.H. — Риба) е акроним от Fine International Seafood House (Къща за хубави международни ястия от морски дарове) и съвсем точно описва ястията. Модерният интериор е разделен на суши-бар и ресторант, от който се вижда кухнята. Менюто тръгва от италиански средиземноморски и стига до паназиатски ястия. Опитайте супата от миди с джинджифил.
	Места — 42, климатик, затв. — пон. и през август, валидни всички основни карти за плащане.
	Автобуси: Н, 40, 60, 64, 70, 75, 84, 170


	TRATTORIA MONTI
	$$
	VIA DI S. VITO 13/A
	тел. 06 446 6573
	В тази елегантна и уютна семейна кръчма топлият прием е гарантиран. Тук се предлагат традиционни ястия от областта Марке, според сезона — агнешко с артишок, гъби и трюфели или гъсти зимни супи.
	Места — 45, затв. — нед. вечер, пон. и през август, валидни всички основни карти за плащане.
	Автобуси: 71, 590, 649
	Метро: Линия A (Vittorio Emanuele)


	VALENTINO
	$$
	VIA DEL BOSCHETTO 37
	тел. 06 488 0643
	Тази уютна семейна кръчма, бивша бирария на пивоварна „Перони“, не е обозначена с никаква табела. Специалитетът е скаморца (вид кашкавал на скара), сервира се и хубава месна скара, списъкът с вината също е добър.
	Места — 55, климатик, затв. — нед. и през август, валидни всички основни карти за плащане.
	Автобуси: Н, 40, 60, 64, 70, 170


	EST! EST! EST!
	$
	VIA GENOVA 32
	тел. 06 488 1107
	Обичаната пицария работи тук от 1905 г. и може да ви се наложи да чакате на опашка, за да влезете. Предлага се както тънката римска пица, така и неаполитанската с дебела основа, заедно с обичайния избор от пържени супли` (оризови топчета с плънка), филе от риба треска и цветове от тиквички.
	Места — 120, непушачи, затв. — пон. и през август, валидни карти за плащане — V, MC.
	Автобуси: Н, 40, 60, 64, 70, 170


#	От Фонтана „Треви“ до улица „Венето“
	Много от луксозните хотели в Рим се намират на ул. „Венето“, станала известна от филма на Фелини „Сладък живот“. Блясъкът на 50-те години вече го няма, но съществуват планове за оживяване на района.
	Автобуси: 52, 60, 61,62, 63, 80, 95, 116, 175, 492, 590
	Метро: Линия A (Barberini)


#	Хотели
	ALEPH
	$$$$$ ★★★★★
	VIA SAN BASILIO 15, 00187
	тел. 06 422 901
	Факс 06 4229 0000
	www.aleph.boscolohotels.com
	Този луксозен хотел от веригата „Босколо“ е създаден от израелския архитект Адам Тихани. В общите помещения темата е „От Рая до Чистилището“, а стаите за гости са украсени в елегантен съвременен стил. Терасата „На седмото небе“ е идеална за почивка след тежък ден на пазаруване или разглеждане на забележителности. Спа центърът „Рай“ също е отворен. Закуската се плаща допълнително.
	Брой на стаите — 96, паркинг, асансьор, климатик, валидни всички основни карти за плащане.


	EDEN
	$$$$$ ★★★★★
	VIA LUDOVISI 49,00187
	тел. 06 478 121
	Факт 06 482 1584
	www.hotel-eden.it
	Този луксозен хотел е предпочитан от международните знаменитости. Помислено е за всяка подробност, от антикварните мебели до фантастичните кошници за добре дошли, когато пристигате. Прочутата тераса на покрива предлага изумителни гледки. Закуската се плаща допълнително.
	Брой на стаите — 121 + апартаменти, паркинг, асансьор, климатик, валидни всички основни карти за плащане.


	EXCELSIOR
	$$$$$ ★★★★★
	VIA VITTORIO VENETO 125, 00187
	тел. 06 47 081
	факс 06 482 620
	Един грандхотел богато украсен с драперии от скъпи платове и антикварни мебели или умели репродукции. Стаите са луксозни, горе-долу еднакво подредени, а апартаментите изглеждат като театрална сцена с декори. Закуската не е включена в цената на стаята.
	Брой на стаите — 316 + апартаменти, паркинг, асансьор, климатик, валидни всички основни карти за плащане.


	FONTANA
	$$$★★★
	PIAZZA Dl TREVI 96, 00187
	тел. 06 678 6113
	факс 06 679 0024
	www.hotelfontane-trevi.com
	Този чудноват малък хотел предлага зашеметяваща гледка към фонтана „Треви“. Макар че през лятото тя може да ви струва съня — шумът не стихва по цели нощи. Стаите са във всички форми и размери.
	Брой на стаите — 25, асансьор, климатик, валидни карти за плащане — AE, V, MC.


	LA RESIDENZA
	$$ ★★★★
	VIA EMILIA 22–24, 00187
	тел. 06 488 0789
	факс 06 485 721
	www.hotel-la-residenza.com
	Превърнатата в хотел градска къща е разположена в удобна близост до ул."Венето". Стаите са удобни, персоналът внимателен. Но чарът на хотела е в бара, терасата и уютно подредените фоайета.
	Брой на стаите — 29 + младежки апартаменти, паркинг, асансьор, климатик, валидни всички основни карти за плащане.


#	Ресторанти
	GIRARROSTO FIORENTINO
	$$$
	VIA SICILIA 46
	тел. 06 4288 0660
	Този класически римски ресторант ощастливява своите клиенти вече 50 години. Известен е с говеждото си, приготвено на скара на открит огън, но предлага и чудесни предястия (в голямо количество), разнообразни рибни и месни ястия и богат избор от хубави вина.
	Места — 75, затв. 24 — 26 декември, климатик, валидни всички основни карти за плащане.


	TRATTORIA TRITONE
	$$$
	VIA DEI MARONITI 1
	тел. 06 679 8181
	Тук ще се насладите не само на отлична римска кухня, но и на любезно, внимателно обслужване на английски и на топло посрещане. Неиталианските навици в храненето се удовлетворяват най-любезно. Под елегантното разширение има грижливо запазени древни руини. „Тритон“ е сред любимите ресторанти на местните ценители например на журналистите от близката редакция на вестник „Месаджеро“.
	Места — 180, климатик, затв. 25 — 26 декември, валидни всички основни карти за плащане.


	TULLIO
	$$$
	VIA SAN NICOLA DA TOLENTINO 26
	тел. 06 474 5560
	Тоскански ресторант, особено известен с флорентинския си бифтек (bistecca fiorentina) и други видове месо на скара. Предлага и богат избор на тоскански вина.
	Места — 80, климатик, затв. нед. и през август, валидни всички основни карти за плащане.


	PICCOLO ARANCIO
	$$
	VICOLO SCANDERBEG 112
	тел. 06 678 6139
	Известен и затова винаги пълен малък ресторант, разположен в няколко стаи на малка стръмна уличка, близо до фонтана „Треви“. Храната е добра, но не е изключителна.
	Места — 50, климатик, затв. — пон. и 3 седмици през август, валидни всички основни карти за плащане.


#	От испанския площад до „вила Боргезе“
	Главната търговска зона на Рим е пълна с множество интересни и оригинални хотели и ресторанти.
	Автобуси: 81, 117, 119, 628, 590, 926
	Метро: Линия A (Spagna)


#	Хотели
	ART BY THE SPANISH STEPS
	$$$$$★★★★
	VIA MARGUTTA 56, 00187
	тел. 06 328 711
	факс 06 3600 399
	www.hotelart.it
	Забележителното в този хотел е цветът. Сградата е част от бивше скъпо частно училище. Стаите за гости са приемливо големи и стилно обзаведени.
	Брой на стаите — 44, асансьор, климатик, валидни всички основни карти за плащане.


#	Нещо специално
	DE RUSSIE
	Този изключително луксозен хотел е разположен в самото сърце на града — между Испанския площад и площад „Пополо“. Стаите за гости са просторни и прекрасно обзаведени и украсени, а обширните терасовидни градини — изумителни, истински оазис на спокойствието сред шумната суматоха в центъра на Рим. Чудесно място да спрете за едно питие или за обяд (вечеря) в първокласния ресторант на хотела. Закуската се плаща допълнително.
	$$$$$ ★★★★★
	VIA BABUINO 9, 00187
	тел. 06 328 881
	факс 06 3288 8888
	www.hotelderussie.it
	Брой на стаите — 94, паркинг, асансьор, климатик, валидни всички основни карти за плащане.


#	Нещо специално
	HASSLER VILLA MEDICI
	Завидното разположение на хотела в горния край на Стълбището на Испанския площад отговаря на изискания вътрешен дизайн — мраморни колони и красива тапицерия на столовете и диваните, както и на изключително доброто обслужване. Стаите са обзаведени удобно и пазят спомени за повече от 100-годишната история на хотела. Закуската не е включена в цената на стаята.
	$$$$$ ★★★★★
	PIAZZA TRINITA DEI MONTI 6,
	00187
	тел. 06 699 340
	факс 06 678 9991
	www.hotelhasslerroma.com
	Брой на стаите — 100 и апартаменти, паркинг, асансьор, климатик, валидни всички основни карти за плащане.


	LORD BYRON
	$$$$$ ★★★★★
	VIA GIUSEPPE DE NOTARIS 5, 00197
	тел. 06 322 4541
	факс 06 322 0405
	www.lordbyronhotel.com
	Този добре поддържан хотел, разположен в елегантен жилищен район по ул. „Венето“ срещу „Вила Боргезе“, притежава предимството да е спокоен. Красиво подредените стаи са достатъчно големи и са снабдени с всичко, което можете да очаквате от петзвезден хотел.
	Брой на стаите — 36 и 9 апартамента, паркинг, асансьор, климатик, валидни всички основни карти за плащане.
	Автобуси: 3, 19, 52, 926


	D’INGHILTERRA
	$$$$ ★★★★
	VIA BOCCA Dl LEONE 14, 00187
	тел. 06 69981
	факс 06 6992 2243
	www.royaldemeure.com
	Славата му на един от най-добрите хотели в Рим се носи вече повече от век. Сред важните гости на „Отел Д’Ингилтера“ е бил и самият Оскар Уайлд. Антикварните мебели са малко мрачни, но създават подходяща историческа атмосфера. Хотелът е разположен в близост до най-посещаваните търговски улици. Закуската не е включена в цената на стаята.
	Брой на стаите — 98, асансьор, климатик, валидни всички основни карти за плащане.


	INN AT THE SPANISH STEPS
	$$$$ ★★★★★
	VIA DEI CONDOTTI 85
	тел. 06 6992 5657
	факс 06 678 6470
	www.atspanishsteps.com
	Този малък нов семеен хотел е луксозна резиденция, разположена на прочутата римска търговска улица „Кондоти“. Качество и стил в дискретна изискана атмосфера и прекрасна тераса на покрива за закуска и аперитив.
	Брой на стаите — 24, асансьор, климатик, валидни всички основни карти за плащане.


	LOCARNO
	$$$ ★★★
	VIA DELLA PENNA 22, 00186
	тел. 06 361 0841
	факс 06 321 5249
	www.hotellocarno.com
	Този интригуващ хотел в стил артдеко е точно до площад „Пополо“. Лобито и стаите са украсени с вкус. На покрива има чудесна градина, а през зимата в бара гори жив огън.
	Брой на стаите — 63, паркинг, асансьор, климатик, валидни всички основни карти за плащане.


	FORTE
	$$ ★★★
	VIA MARGUTTA 61, 00187
	тел 06 320 0408
	факс 06 6799 5433
	www.hotelforte.com
	Разположен на една от най-очарователните улици на Рим, този наскоро обновен хотел предлага стилно обзаведени стаи.
	Брой на стаите — 19, асансьор, климатик, валидни всички основни карти за плащане.


	MARGUTTA
	$$★★
	VIA LAURINA 34, 00187
	тел. 06 322 3674
	факс 06 320 0395
	www.hotelmargutta.it
	Отлична цена в скъпата част на града. Стаите са обзаведени просто, според местната традиция, с дървени мебели и легла с железни рамки. Баните са малки, но подходящи.
	Брой на стаите — 24, паркинг, асансьор, климатик, валидни всички основни карти за плащане.


	PARLAMENTO
	$$★★
	VIA DELLE CONVERTITE 5, 00187
	тел/факс 06 6992 1000
	www.hotelparlamento.it
	Обикновен, добре поддържан, много чист пансион.
	Не всички стаи имат климатик. Двойните стъкла намаляват шума отвън. През лятото закуската се сервира в малката градина на покрива.
	Брой на стаите — 23, паркинг, асансьор, климатик — плаща се допълнително, валидни всички основни карти за плащане.


#	Ресторанти
#	Нещо специално
	BABY DELL’ ALDROVANDI PALACE
	Пътеводителят „Мишлен“ заслужено е дал звезда на „Бейби“ и на неговия известен готвач Алфонсо Якарино. Елегантният съвременен ресторант гледа към парка на „Вила Боргезе“ и към басейна на хотел „Алдрованди палас“ Сервира се и навън.
	$$$$$
	VIA ULISSE ALDOVANDI 15
	тел. 06 322 3993
	Места — 60, климатик, само вечеря, затв. — пон., валидни всички основни карти за плащане.
	Автобуси: 52, 926


	DAL BOLOGNESE
	$$$$
	PIAZZA DEL POPOLO 1/2
	тел. 06 361 1426
	В този елегантен ресторант човек може да се наслади на прочутата болонска кухня. Опитайте bolito — варено месо със зеленчуци. Сервира се и навън.
	Места — 160, климатик, затв. — пон., валидни всички основни карти за плащане.


	CAFFE DELLE ARTE
	$$$
	VIA A. GRAMSCI 73
	тел. 06 3265 1236
	Този ресторант се намира срещу „Вила Боргезе“, от другата страна на ул. „Венето“. Храната е добра, особено що се отнася до рибните ястия, поднасяни с маслини, анасоново семе и букет от други подходящи подправки. Препоръчително е да си направите предварителна резервация.
	Места — 130, паркинг, затв. — пон. вечер, валидни всички основни карти за плащане.
	Автобуси: 3, 19


	MARGUTTA VEGETARIANO
	$$$
	VIA MARGUTTA 118
	тел. 06 3265 0577
	Това е най-елегантният от вегетарианските ресторанти в Рим. Ястията са разнообразни и изкусителни. По стените на голямата зала са окачени произведения на съвременното изкуство.
	Места — 150, климатик, валидни всички основни карти за плащане.


	NINO
	$$$
	VIA BORGOGNONA 11
	тел. 06 678 6752
	Класически ресторант с чудесна тосканска кухня. Уютният старомоден интериор е любим на политици, журналисти и филмови звезди.
	Места — 95, климатик, затв. — пон. и през август, валидни всички основни карти за плащане.


	ANGELINA
	$$
	VIA MARGUTTA 1
	тел. 06 321 1559
	Тази кръчмичка е истинска находка. Вечер е пицария и ресторант, през деня — място за евтин обяд, следобед — чайна. Високи тавани, раздалечени маси, доброжелателно обслужване и големи порции — всичко това ще ви убеди, че си заслужава да се отбиете. Намира се на една пряка от пл. „Пополо“ и гледа към очарователната аркада „Маргута“. През лятото се сервира и навън.
	Места — 100, климатик, валидни всички основни карти за плащане.


#	Нещо специално
	INTERNATIONAL WINE
	ACADEMY TERRACE
	Ако искате да получите специално обслужване в слънчев ден, пийте един аперитив на терасата на покрива на Международната академия за вино с изглед към Испанския площад. Зрелищно положение, превъзходни вина.
	$
	VICOLO DEL BOTTINO 8
	тел. 06 699 34 1000
	Места — 22, само обяд, затв. нед. — пон.


#	От Пантеона до площад „Венеция“
	Това е истинското сърце на Рим. Тук са сградите на Парламента и Сената, както и някои от най-старите паметници в града. В лабиринта от тесни улички и алеи се намират едни от най-известните и доказали се ресторанти и хотели.
	Автобуси: 40, 46, 62, 63, 64, 70, 81, 87, 116, 119, 492, 628


#	Хотели
	GRAND HOTEL DE LA MINERVE
	$$$$$ ★★★★★
	PIAZZA DELLA MINERVA 69, 00186
	тел. 06 695 201
	факс 06 679 4165
	www.grandhoteldelaminerva.it
	Сградата е построена през XVII в., обновена е от постмодерния архитект Паоло Портогези и днес предлага всички удобства на луксозен хотел, включително и красива градина на покрива с великолепен изглед към Вечния град (през зимата градината е затворена.) Стаите са различни по размер, обзаведени са елегантно. Закуската не е включена в цената.
	Брой на стаите — 134, паркинг, асансьор, климатик, фитнес, валидни всички основни карти за плащане.


#	Ресторанти
	LA ROSETTA
	$$$$$
	VIA DELLA ROSETTA 8
	тел. 06 686 1002
	Това е едно от най-добрите заведения за морски дарове в Рим. Неслучайно е получило звезда на „Мишлен“. Пресните морски дарове, доставяни ежедневно от Сицилия, се приготвят просто. Вината са добре подбрани, а обслужването е чудесно. Има малка открита градина за вечеря през пролетта и лятото.
	Места — 50, климатик, затв. — нед. и през август, валидни всички основни карти за плащане.


#	Нещо специално
	CASA BLEVE
	Изискан, елегантен вино бар с витражи, гипсова украса по тавана и мраморни колони. Предлага изключителна колекция от вина, отличен избор на студени блюда и експедитивно обслужване.
	$$$
	VIA DEL TEATRO VALLE 48/49
	тел. 06 686 5970
	Места — 40, климатик, затв. нед. — пон. и на обяд в сряда — пет., като и през август, валидни всички основни карти за плащане.


	SANT’EUSTACHIO
	$$$
	PIAZZA DEI CAPRETTARI 63
	тел. 06 686 1616
	Приятно място за вечеря на открито през лятото. В менюто са включени римски и „по-специални“ ястия като телешко с шунка (saltim-bocca), пържен артишок, карпачо от сьомга и достатъчно добри приготвени на място сладкиши с плодове за десерт.
	Места — 100, затв. — нед. и 2 седмици през август, валидни всички основни карти за плащане.


	TRATTORIA
	$$$
	VIA DEL POZZO DELLE CORNACHIE 2
	тел. 06 6830 1427
	Кръчмата е на две нива, отдолу — бар, отгоре — ресторант. Кухнята се вижда и можете да наблюдавате как работи главният готвач Филипо Ла Мантия. Той приготвя традиционни сицилиански ястия по присъщ само на него начин.
	Места — 80, климатик,	само за вечеря, затв. — август, валидни всички основни карти за плащане.

	OBIKA
	$$
	VIA DEI PREFETTI 26 А
	тел. 06 683 2630
	Ако обичате моцарела, не пропускайте това място. Тук ще ви предложат различни видове прясна и пушена моцарела с голямо разнообразие от вкусни салати. Добро предложение за обяд. Сервира се и навън.
	Места — 140, климатик, валидни всички основни карти за плащане.


	ENOTECA CORSI
	$
	VIA DEL GESU 87
	тел. 06 679 0821
	Тази кръчма е успяла да запази старинната атмосфера на продавница за вино и зехтин. Тук можете да поръчате обикновени вкусни римски ястия. Поръчайте и от домашното вино или изберете от богатата колекция бутилирани вина.
	Места — 100, само за обяд, затв. — нед. и през август, валидни всички основни карти за плащане.


#	Марсово поле
	Този очарователен и много типичен за Рим район в централната градска част е сред най-оживените както денем, така и нощем и предлага разнообразни хотели и ресторанти за всеки джоб. За обществен транспорт погледнете отделните описания.


	__Хотели__


	ED RAPHAEL
	$$$$ ★★★★
	LARGO FEB0 2, 00186
	тел. 06 682 831
	факс 06 687 8993
	www.raphaelhotel.com
	Този хотел, само на крачка от площад „Навона“, е известен с тихия си луксозен чар и страхотна тераса с бар и ресторант (затворена през зимата).
	Брой на стаите — 58, паркинг, асансьор, климатик, фитнес, валидни всички основни карти за плащане.
	Автобуси: 70, 81, 87, 116, 280, 492, 628

	DUE TORRI
	$$$ ★★★
	VICOLO DEL LEONETTO 23, 00186
	тел. 06 687 6983
	факс 06 686 5442
	www.guetorriroma.com
	Елегантното обзавеждане и топлият прием са съчетани с романтична атмосфера и превръщат „Дуе Тори“ в един от най-привлекателните хотели в тази ценова категория. Сградата е построена през XIX в. на тиха уличка, недалеч от пл. „Навона“. Преди да стане хотел тя е била дом на епископи и кардинали.
	Брой на стаите — 26, паркинг, асансьор, климатик, валидни всички основни карти за плащане.
	Автобуси: 70, 81,87, 116, 280, 492, 628


	RESIDENZA IN FARNESE
	$$ ★★★★
	VIA DEL MASCHERONE 59, 00186
	тел. 06 6889 1388
	факс 06 6821 0980
	www.residenzafarneserome.com
	Този тих удобен хотел близо до „Кампо дей фиори“ е разположен в преустроен манастир от XIV в. Стаите са приятни, в някои от тях таваните са изписани. Изгледът е или към двореца „Фарнезе“, или към двореца „Спада“.
	Брой на стаите — 31, асансьор, климатик, валидни всички основни карти за плащане.
	Автобуси: 23, 116, 280


	TEATRO Dl POMPEO
	$$ ★★★
	LARGO DEL PALLARO 8, 00186
	тел. 06 6830 0170
	факс 06 6880 5531
	www.hotelteatrodipompeo.it
	Този малък хотел е построен върху останките от римски театър. Част от тях още се виждат. Стаите не са големи, но са подредени с вкус. Шумът от улицата обаче може да се окаже неприятен.
	Брой на стаите — 13, климатик, валидни всички основни карти за плащане.
	Автобус: 116


	TEATROPACE33
	$$ ★★★
	VIA DEL TEATRO PACE 33, 00186
	тел. 06 687 9075
	факс 06 6819 2364
	www.hotelteatropace.com
	Бившата резиденция на кардинал, строена през XVII в., започва да работи като хотел през 2004 г. Спалните са подредени с вкус и са снабдени с всички модерни удобства. Разположението на хотела също е чудесно — само на 20 м от площад „Навона“.
	Брой на стаите — 23, климатик, валидни всички основни карти за плащане.
	Автобуси: 70, 81,87, 116, 492, 628


	Манастирите могат да са добра ценова алтернатива на хотелите. Те предлагат семпли чисти стаи. Повечето обаче имат вечерен час, но обикновено той е достатъчно късен, за да бъде неудобен. На централно място са разположени „Домът на св. Франциска Римска“ (Casa di Santa Francesca Romana) $, ул. „Вашелари“ 61, „Трастевере“, 00153, тел./факс 06 581 2125. Вечерен час 02:00 ч.; „Св. Йосиф“ (San Giuseppe) $, ул. „Морони“ 22, „Трастевере“, 00153, тел. 06 5833 3490, www.sangiuseppe.it; Манастирът „Братски дом“ (Convent Fraterna Domus), ул. „Монте Брианцо“ 62, пл. „Испания“ 00186, тел. 06 6880 2727, факс 06 683 2691. Вечерен час 23:00 ч.


	__Ресторанти__
#	Нещо специално
	L’ALTRO MASTAI
	Този елегантен ресторант близо до пл. „Навона“ е отворен през 2003 г. Бързо става известен и печели звезда на „Мишлен“. Интериорът съчетава класически елементи с богати цветове и абстрактно изкуство. Ястията са вдъхновени от средиземноморската традиция, с допълнителна грижа към подробностите. Предлагат се и повече от 1200 вина.
	$$$$$
	VIA G. GIRAUD 53
	тел. 06 6830 1296
	Места — 50, само вечеря, затв. нед. — пон. и през август, климатик, валидни всички основни карти за плащане.
	Автобуси: 40, 46, 62, 64


#	Нещо специално
	ILCONVIVIO TROIANI
	Трима братя управляват един от най-добрите и най-приятните ресторанти в Рим. Храната е божествена. Италианска, но с творческо отношение от страна на главния готвач, един от братята. Всяко блюдо е красиво поднесено произведение на изкуството, а десертите са истински шедьоври. Вечеря не се сервира навън.
	VICOLO DEI SOLDATI 31
	тел. 06 686 9432
	Само вечеря, затв. — нед., климатик, валидни всички основни карти за плащане.
	Автобуси: 30, 70, 87, 186, 492 (Corso del Rinascimento)


	HOSTERIA DEL PESCE
	$$$$$
	VIA MONSERRATO 32
	тел. 06 686 5617
	Като поздрав за посетителите, пред главния вход красиво е подредена прясна риба. Това е и главният специалитет на заведението. Простичко приготвените морски дарове са с най-високо качество. Вътре е неофициално и шумно. Препоръчително е да си направите предварителна резервация.
	Места — 60, само вечеря, затв. — нед. и през август, климатик
	Автобуси: 23, 116, 280


	PIERLUIGI
	$$$
	PIAZZA DE’RICCI 144
	тел. 06 686 8717
	Заведението е Мека за посветените посетители. Цените се вдигнаха, но то продължава да е пълно. Подходящо е за първа среща с истински италиански ресторант — тук са свикнали да посрещат неиталианците. Тук можете да опитате пресни ястия като спагети с цветове от тиквички, риба, приготвена по различен начин, и вкусни десерти.
	Места — 120, затв. — пон., климатик, валидни всички основни карти за плащане.
	Автобуси: 23, 40, 62, 64, 116, 280


	DITIRAMBO
	$$
	PIAZZA DELLA CANCELLERIA 74
	тел. 06 687 1626
	Очарователният персонал и привлекателното оформление допринасят за приятно оживената атмосфера, допълнена от винаги различно меню. Предлаганите нови варианти на ястия от различните региони на Италия включват супа от картофи и бакла, патладжанени крокети, агнешко с леща, домашно приготвени хляб и спагети. Добро предложение за такава цена. Предварителните резервации са задължителни.
	Места — 55, затв. — пон. на обяд и през август, климатик, валидни всички основни карти за плащане.
	Автобуси: 40, 46, 62, 64, 116


	LA CAMPANA
	$$
	VICOLO DELLA CAMPANA 18/20
	тел. 06 686 7820
	Тази кръчма е една от най-старите в града и е прочута с традиционната си римска кухня. Менюто предлага богат избор, но не пропускайте spaghetti alia carbonara.
	Места — 130, затв. пон. и през август, климатик, валидни всички основни карти за плащане.
	Автобуси: 70, 81,87, 116, 492, 628


	CUL DE SAC
	$$
	PIAZZA PASQUINO 73
	тел. 06 6880 1094
	Оживен вино бар с добро име, що се отнася до храната. „Кул де Сак“ предлага разнообразие от леки ястия и богат избор от вина. Сервира се и навън.
	Места — 60, климатик, валидни карти за плащане — V, MC.
	Автобуси: 46, 62, 64, 70, 81, 87, 116, 492, 628


	L’ORSO 80
	$$
	VIA DEL ORSO 33
	тел. 06 686 4904
	Тук гвоздеят на програмата са платата със студени предястия (antipasti misti). Те се състоят от безкрайно количество ястия, някои от които са биволско сирене моцарела, тиквички, копър. Отлични цени и добър избор от риби.
	Места — 180, Затв. — пон. и през август, климатик, валидни всички основни карти за плащане.
	Автобуси: 70, 81,87, 116, 280, 492, 628


	TRATTORIA DA LUIGI
	$$
	PIAZZA SFORZA CESARINI 24
	тел. 06 686 5946
	Тази голяма приветлива кръчма предлага огромно меню, което включва най-доброто от италианската кухня и други блюда. Тъмният облицован с дърво интериор е приятен, но в „Тратория да Луиджи“ е най-хубаво да се вечеря под дърветата на площада, който прилича повече на Париж, отколкото на Рим.
	Места — 240, затв. — пон. и на 25 — 26 декември, климатик — само на горния етаж, валидни всички основни карти за плащане.
	Автобуси: 40, 46, 62, 64,116


	IL BAFFETTO
	$
	VIA DEL GOVERNO VECCHIO 114
	тел. 06 686 1617
	Една от най-добрите и най-известните пицарии в Рим. Тук не може да седите, колкото искате. Обикновено се налага да се чака за маса, освен ако не дойдете много рано или много късно, а когато седнете някъде, в повечето случаи не сте сами на масата.
	Места — 100, затв. — по обед и през август, плащане само в брой.
	Автобуси: 40, 46, 62, 64, 116


	L’INSALATA RICCA
	$ (за салата и десерт)
	LARGO DEI CHIAVARI 85/86
	тел. 06 6880 3656
	Едно от 11-те заведения на веригата. Чудесно място за обяд или вечеря с нещо леко, като салата. Името „Л’Инсалата Рика“ означава „богата салата“. В менюто са включени повече от 50 различни салати. Те са винаги пресни, а порциите — големи. Сервират се също паста и месни ястия, най-известното, от които е „телешко по аржентински“. Сервира се и навън.
	Места вътре — 85, климатик, валидни всички основни карти за плащане.
	Автобуси: 40, 46, 62, 64, 116


#	Ватиканът
	Повечето сгради в уважавания жилищен район около Ватикана са строени в края на XIX и началото на XX в.
	Тук се намират няколко ненатрапчиви, но добри хотела. С малки изключения повечето заведения, където биха могли да се нахранят туристите, е за предпочитане да се избягват. За обществения транспорт вижте отделните описания.


	__Хотели__


	COLUMBUS
	$$$ ★★★★
	VIA DELLA CONCILIAZIONE 33, 00193
	тел. 06 686 5435 факас 06 686 4874
	www.hotelcolumbus.net
	Този аристократично строг хотел е разположен в сграда от XV в., точно срещу църквата „Св. Петър“. Стаите и баните са функционални, фоайетата обаче са натруфени със стенописи и резба върху камък.
	Брой на стаите — 92, паркинг, асансьор, климатик, валидни всички основни карти за плащане.
	Автобуси: 23, 34, 40, 62, 982


	FARNESE
	$$$ ★★★★
	VIA A. FARNESE 30, 00193
	тел. 06 321 2553
	факс 06 321 5129
	www.hotelfarnese.com
	Очарователно предложение в жилищния квартал „Прати“, близо до „Св. Петър“, връзка с центъра е метрото. Цената отговаря на качеството. Атмосферата е спокойна, вътрешният дизайн е в стил XVII в. Стаите са удобни.
	Брой на стаите — 23, паркинг, асансьор, климатик, валидни всички основни карти за плащане.
	Автобуси: 70, 224, 280, 590.
	Метро: Линия A (Lepanto)


	ANNA
	$$$ ★★★
	BORGO PIO 133/134, 00193
	тел. 06 6880 1602
	факс 06 6830 8717
	www.hotelsantanna.com
	Този малък семеен хотел, разположен в сянката на „Св. Петър“, предлага удобни, подредени с вкус стаи и грижливо обслужване. През летните месеци закуската се сервира в приятна вътрешна градина.
	Брой на стаите — 20, паркинг, асансьор, климатик, валидни всички основни карти за плащане.
	Автобуси: 23, 34, 40, 62, 280, 982


	__Ресторанти__


	DA BENITO Е GILBERTO
	$$$
	VIA DEL FALCO 19
	тел. 06 686 7769
	Морските дарове на тази малка винаги пълна кръчма заслужават доброто си име. Препоръчително е да си направите предварителна резервация.
	Места — 30, само вечеря, затв. нед. — пон. и през август, валидни всички основни карти за плащане.
	Автобуси: 23, 34, 40, 62, 982


	TAVERNA ANGELICA
	$$$
	PIAZZA A. CAPPONI 6
	тел. 06 687 4514
	Препоръчително е да си направите предварителна резервация, за да попаднете в това малко романтично ресторантче. Тук се предлага изискана, ароматна и обновена италианска кухня като талятеле (tagliatelle) с коприва и къри, патешки гърди в балсамов оцет и палачинки с шоколад. Всички ястия се съпровождат от грижливо подбрани вина.
	Места — 45, само вечер, затв. — нед., пон. вечер и през август, валидни карти за плащане — AE, V, MC.
	Автобуси: 19, 23, 40, 62


	DA ROMOLO ALLA MOLE ADRIANA
	$$
	VIA FOSSE Dl CASTELLO 19
	тел. 06 686 1603
	Приветливо обслужване и меню, съставено главно от типични за Рим ястия, като се започне от пица и се стигне до голямо разнообразие от паста и месо. „Ромоло“ спазва традицията всеки ден да има различен специалитет, например в четвъртък ньоки (варени топчета тесто от брашно и картофи в сос), в петък шкембе и т.н. Има маси и навън.
	Места — 100 вътре, има и маси навън, затв. — пон. и през по-голямата част от август, валидни всички основни карти за плащане.
	Автобуси: 23, 34, 40, 62, 982


	DAL TOSCANO
	$$
	VIA GERMANICO 58
	тел. 06 3972 5717
	Този добре уреден ресторант е разположен в удобна близост до Ватиканските музеи. Предлага традиционна тосканска кухня. Сервира се и навън.
	Места — 120, климатик, затв. — пон. и през август, валидни всички основни карти за плащане.
	Автобуси: 32, 81,590, 982

	IL MOZZICONE
	$$
	VIA BORGO РЮ 180
	тел. 06 686 1500
	Простичка кръчма в домашен стил. Казват, че тук се приготвят най-добрите спагети по въглищарски с пушени гърди и яйце (spaghetti alia carbonara) в града. При хубаво време можете да обядвате или да вечеряте навън и да си починете от часовете, прекарани във Ватиканските музеи и „Св. Петър“.
	Места — 40, затв. — нед. и през август, плащане само в брой.
	Автобуси: 23, 34, 40, 62, 982


#	От „Трастевере“ до Яникул
	И туристи, и местни жители идват в този приятен парк „от другата страна на Тибър“ (Trastevere) в търсене на една приятна вечер. Тук винаги е било пълно с барове и ресторанти, а скоро бяха отворени и няколко привлекателни хотела.
	Автобуси: Н, 23, 75, 115, 125, 280, 780
	Трамваи: 3, 8


	__Хотели__


	HOTEL SANTA MARIA
	$$$ ★★★
	VICOLO DEL PIEDE 2, 00153
	06 589 4626 FAX 06 589 4815
	www.htlsantamaria.com
	Очарователен едноетажен хотел, разположен в тихата градина на вътрешен двор от XVI в. Намира се само на няколко минути от пл. „Богородица в Трастевере“.
	Брой на стаите — 18, паркинг, климатик, валидни всички основни карти за плащане.


	SAN FRANCESCO
	$$ ★★★
	VIA JACOPADE SETTESOLI 7, 00153
	тел. 06 5830 0051 FAX 06 5833 3413
	www.hotelsanfrancesco.net
	Наскоро откритият хотел предлага приятни стаи за гости. Залата за закуска е обърната към манастир от XV в., а терасата предлага панорамна гледка към Рим на 360°.
	Брой на стаите — 24, паркинг, асансьор, климатик, валидни всички основни карти за плащане.


	DOMUS TIBERINA
	$$ ★★
	VIA IN PISCINULA 37, 00153
	тел. 06 580 3033
	www.ggromehotels.it
	Този хотел е разположен в сърцето на „Трастевере“, недалеч както от „Санта Цецилия“, така и от Острова в Тибър. Стаите са приятно обзаведени и удобни.
	Брой на стаите — 10, климатик, валидни всички основни карти за плащане.


	VILLA DELLA FONTE
	$$
	VIA DELLA FONTE D’OLIO 8, 00153
	тел. 06 580 3797 FAX 06 580 3796
	www.villafonte.com
	Малък приветлив хотел на няколко метра от площад „Богородица в Трастевере“. Стаите за гости са добре оборудвани и са удобни. Хубавата тераса предлага на гостите приятна почивка след натоварен ден. Закуската се заплаща допълнително.
	Брой на стаите — 5, климатик, валидни всички основни карти за плащане.


	ORSA MAGGIORE WOMEN’S HOSTEL
	$
	VIA DELLA LUNGARA 19, 00153
	тел. 06 6840 1724
	факс 06 6840 1725
	www.casainternazionaledelledonne.org/foresteria.htm
	„Орса Маджоре“ е разположена в бивш манастир от XVI в. в „Трастевере“ и предлага настаняване само за жени. Сградата е напълно обновена, но старинният й стил е запазен. Стаите са простички и гледат към спокоен вътрешен двор. Има стаи с едно и с повече легла. Ресторантът е в сградата.
	Брой на стаите — 10, асансьор, климатик, валидни всички основни карти за плащане.
	Автобуси: Н, 23, 75, 115, 125, 271, 280, 780


	__Ресторанти__


	ENOTECA FERRARA
	$$$$
	VIA DEL MORO 1
	тел. 06 5833 3920
	Две сестри управляват този много добър ресторант и известна винарна с впечатляващ избор от вина и напитки за след вечеря, които се предлагат с непрекъснато променящото се меню. Особено ви препоръчваме супите. Интериорът е приятно оригинален с допълнителни щрихи като стъклени панели на пода, които позволяват да се надникне в най-важната част — избата.
	Места — 100, валидни карти за плащане — DC, MC, V.

	PARIS
	$$$$
	PIAZZA SAN CALISTO 7/A
	тел. 06 581 5378
	Това е римски еврейски ресторант. Обкръжението е учтиво, обслужването — приветливо. Ястията включват елегантни варианти на такива любими блюда като супа от скат, спагети и нахут, говежда опашка, печена риба и месо с картофи.
	Места — 90, затв. — пон., нед. вечер и през август, климатик, валидни всички основни карти за плащане.


	SABATINI
	$$$$
	PIAZZA SANTA MARIA 13
	тел. 06 581 2026
	Туристите обожават изумителното местоположение и типично италианската атмосфера на този локал в „Трастевере“, допълнена от изпълнители на серенади. Добрата, понякога даже изключителна кухня със съвсем пресни съставки е предимно рибна. Заради нея тук идват и местни хора.
	Места — 120, климатик, валидни всички основни карти за плащане.


	GLASS HOSTERIA
	$$$
	VICOLO DEL CINQUE 58
	тел. 06 5833 5903
	Този ресторант в центъра на „Трастевере“ предлага качествени оригинални ястия, както и добър избор на вина. В този толкова посещаван от туристите район обикновено не е лесно да се намери нещо вкусно. Интериорът е модерен, обслужването — приветливо и бързо.
	Места — 70, само вечеря, климатик, затв. — пон., валидни всички основни карти за плащане.

	BOTTICELLA
	$$
	VICOLO DEL LEOPARDO 39/А
	тел. 06 581 4738
	Сгушен в малка алея в „Трастевере“, тази характерна кръчма предлага типични римски и римски еврейски ястия като пържен артишок (carciofi alia giudia) и говежда опашка (coda alia vaccinara). Вечеря се сервира и навън.
	Места — 40, климатик, затв. — сряда, валидни всички основни карти за плащане.


	DA LUCIA
	$$
	VICOLO DEL MATTONATO 2B
	тел. 06 580 3601
	Едно и също семейство управлява този прост, без излишни украси ресторант вече повече от 60 години. През лятото масите изпълват алеята пред заведението. Интериорът е облицован с дървена ламперия. Неизменното меню включва някои стандартни предястия, следвани от заек „по ловджийски“ и „сепия с грах“.
	Места — 40, затв. — пон., 3 седмици през август и на Коледа. Плащане само в брой.


	LE MANI IN PASTA
	$$
	VIA DE’GENOVESI 37
	тел. 06 581 6017
	Малка евтина кръчма с прост интериор и отворена кухня. Предлага голям избор от вкусна паста, риба и скара. Има отделно помещение за пушачи.
	Места — 70, климатик, затв. — пон. и през август, валидни всички основни карти за плащане.


	RISTORANTE LA SCALA
	$$
	PIAZZA DELLA SCALA 60
	тел. 06 580 3763
	В миналото долнопробна бирария, този топло обзаведен ресторант предлага приветливо обслужване и добра изобилна храна на ниски до умерени цени. Работи без прекъсване и в малките часове на нощта. За тези, които искат само питие, вдясно има друг вход към уютен облицован с дърво бар. Сервира се и навън.
	Места — 120, валидни всички основни карти за плащане.


	DAR POETA
	$
	VICOLO Dl BOLOGNA 45/46
	тел. 06 588 0516
	Хубава пицария в „Трастевере“. Предлага богат избор от пици и топли сандвичи (bruschette). Трябва да дойдете рано, за да намерите място. Има няколко маси и навън.
	Места — 80, само вечеря, климатик, валидни всички основни карти за плащане.


	PANATTONI
	$
	VIALE TRASTEVERE 53/57
	тел. 06 580 0919
	Известна също като „моргата“ (obitorio) заради мраморните си маси, тази пицария е законодател както за пиците, така и за типичната атмосфера на „Трастевере“. Сервира се и навън.
	Места — 100, само вечеря, затв. — сряда, плащане само в брой.


#	От „Бичия пазар“ до Аветин
	Потъналият в зеленина хълм непосредствено до центъра на Рим е един от най-търсените жилищни райони още от Античността. Сега тук са построени няколко много добри спокойни хотела. Повечето близки ресторанти са в известния квартал „Тестачо“ или в Гетото. За обществения транспорт вижте отделните описания.


	__Хотели__


	RESIDENCE PALAZZO AL VELABRO
	$$$ ★★★★
	VIA DEL VELABRO 16, 00187
	тел. 06 679 2758
	факс 06 679 3790
	www.velabro.it
	Това е добро предложение, ако планирате да останете за седмица или за по-дълго. Хотелът е разположен централно, близо до хълма Палатин и предлага удобни апартаменти с кухненски бокс за 2 до 4 души. Някои от студиата имат чудесен изглед.
	Брой на стаите — 35, асансьор, климатик, валидни всички основни карти за плащане.
	Автобуси: СЗ, 81,95, 170, 715, 716, 628


	FORTY SEVEN
	$$$ ★★★★
	VIA LUIGI PETROSELLI 47, 00187
	тел. 06 678 7816
	факс 06 6919 0726
	www.fortysevenhotel.com
	Всеки етаж от този нов хотел е посветен на някои от италианските артисти на XX в. — Мастрояни, Греко, Модиляни, Куалята, Гучоне. Сградата е разположена на централно място, стаите са големи и светли. Повечето от тях гледат към околните паметници. На покрива има тераса с хубава гледка.
	Брой на стаите — 61, паркинг, асансьор, климатик, фитнес, валидни всички основни карти за плащане.
	Автобуси: СЗ, 81, 95, 170, 715, 716, 628


	SANT’ANSELMO
	$$$ ★★★★
	PIAZZA Dl SANT’ANSELMO 2, 00153
	тел. 06 570 057
	факс 06 578 3604
	www.aventinohotels.com
	Пищната градина на „Сант’Анселмо“, скрита в сянката на портокаловите дървета на хълма Авентин, прави мястото идеално за почивка след разглеждане на забележителностите. Събуждате се от песента на птиците и в същото време сте на няколко минути от Римския форум, фоайетата и стаите за гости са обзаведени очарователно.
	Брой на стаите — 46, паркинг, асансьор, климатик, валидни всички основни карти за плащане.
	Автобуси: 175, 715


	__Ресторанти__

	GIGGETTO AL PORTICO D’OTTAVIA
	$$$$
	VIA DEL PORTICO D’OTTAVIA 21A
	тел. 06 686 1105
	Главната улица на еврейското гето е идеалното място да опитате традиционната кухня на римските евреи. Започнете с пържена треска, аншоа, цветове на тиквички, артишок и завършете със сладкиш с извара и сос от сини боровинки.
	Места — 200, затв. — пон. и последните 2 седмици от юли, климатик, валидни всички основни карти за плащане.
	Автобуси: 23, 46,62, 63, 64, 70, 87, 119, 280, 492, 780


	PERILLI A TESTACCIO
	$$$
	VIA MARMORATA 39
	тел. 06 574 2415
	Класическа квартална кръчма в Тестачо. Бързо приветливо обслужване, истински добре приготвени типично римски ястия. Хората идват тук отдалеч, затова е желателно да си направите предварителна резервация.
	Места — 90, затв. — сряда и през август, климатик, валидни всички основни карти за плащане.
	Автобуси: 3, 23, 30, 75, 280


	PIPERNO
	$$$
	MONTE DEI CENCI 9
	тел. 06 6880 6629
	Този отдавнашен фаворит в сърцето на еврейското гето почти не се е променил през годините. Тук пърженият артишок (carciofi alia guidia) е най-хубав. Опитайте също леко запържен артишок, крокети от кашкавал и ориз, моцарела и пълнени цветове на тиквички (fritto misto vegetariano). Сервира се и навън.
	Места — 75, затв. — нед. вечер, пон. и през август, климатик, валидни всички основни карти за плащане.
	Автобуси: 23, 46, 62, 63, 64, 70, 87, 119,492, 280, 780


	IL SANPIETRINO
	$$$
	PIAZZA COSTAGUTI 15
	тел. 06 6880 6471
	Този стилен ресторант е наречен на калдъръмените камъни на Рим. Тук се предлагат храна и обслужване с високо качество. Добър избор на вина.
	Места — 53, затв. — нед., пон. на обед, втор. и през август, климатик, валидни всички основни карти за плащане.
	Автобуси: 23, 46, 62, 63, 64, 70, 87, 119, 492, 280, 780


	SAN TEODORO
	$$$
	VIA DEI FIENILI 51
	тел. 06 679 0849
	Добро местоположение, хубава атмосфера както вътре, така и отвън, очарователно обслужване, богат избор на вина и накрая, но не на последно място, оригинална кухня въз основа на някои от най-изкусителните съставки и блюда от цяла Италия.
	Места — 80, паркинг, затв. — нед. и 2 седмици през август, климатик, валидни карти за плащане — AE, MC, V.
	Автобуси: 81,95, 170, 628, 715, 716


	REMO
	$
	PIAZZA SANTA MARIA LIBERATRICE 44
	тел. 06 574 6270
	Тук можете да намерите традиционна римска пица, тънка и хрупкава. Ако не искате да чакате за маса, елате по-рано.
	Места — 80, само вечеря, затв. — нед., климатик, плащане само в брой.
	Автобуси: 23, 75, 95, 170, 280, 716


#	Извън крепостните стени
	Италианците обичат разходките извън града, обичат района на Римските замъци, Тиволи и Палестрина. В тях има много непретенциозни, но приятни места за хранене. Извън стените на Рим, но все пак близо до града, можете да намерите разнообразни хотели и ресторанти. За обществения транспорт вижте отделните описания.


	__Хотели__


	CAVALIERI HILTON
	$$$$$ ★★★★★
	VIA A. CADLOLO 101,00136
	тел. 06 35091
	факс 06 3509 2241
	www.cavalieri-hilton.it
	Редовен транспорт доставя гостите в и от централната част на Рим, а в хотела можете да се насладите на извънградско спокойствие. Добре оборудваните стаи имат балкони. Тенис кортовете и пътеката за бягане са сред многото типични характеристики на тази първокласна хотелска верига. Закуската се заплаща допълнително.
	Брой на стаите — 347 и 25 апартамента, паркинг, асансьор, климатик, фитнес, открит плувен басейн, валидни всички основни карти за плащане.
	Автобус: 90


	SHANGRI LA CORSETTI
	$$$ ★★★★
	VIALE ALGERIA 141, 00144
	тел. 06 591 6441
	факс 06 541 3813
	www.shangrilacorsetti.it
	Хотелът се намира в спокойния геометрично планиран по поръчка на Мусолини квартал EUR. Около сградата има много зеленина. Отлично обслужване и удобства.
	Брой на стаите — 52, паркинг, климатик, открит плувен басейн, валидни всички основни карти за плащане.
	Автобус: 714


	HILTON ROME
	AIRPORT
	$$$ ★★★★
	VIA ARTURO FERRARIN,
	FIUMICINO, 00050
	тел. 06 65258
	факс 06 6525 6525
	www.hilton.com
	Стаите са функционални и са снабдени с всичко необходимо. Има ресторант и снекбар, както и транспорт до центъра на града осем пъти дневно. Закуската не е включена в цената на стаята.
	Брой на стаите — 517, паркинг, асансьор, климатик, фитнес, открит плувен басейн, валидни всички основни карти за плащане.
	Автобус — Фиумичино, летище „Леонардо да Винчи“.


	TURNER
	$$★★★
	VIA NOMENTANA 29, 00161
	тел. 06 4425 0077
	факс 06 4425 0165
	www.hotelturner.it
	Великолепно съчетание на исторически чар и съвременни удобства. Хотелът е разположен в дворец от XIX в. обзавеждането е елегантно и приветливо, персоналът работи бързо и е много любезен.
	Брой на стаите — 47 и 2 апартамента, паркинг, асансьор, климатик, валидни всички основни карти за плащане.
	Автобуси: 60, 62, 84, 90


	__Ресторанти__


#	Нещо специално
	LA PERGOLA DE L’HOTEL
	ROME CAVALIERI HILTON
	„Ла Пергола“ е признат за най-добрия и най-оригиналния ресторант в Рим. Той става особено известен след идването на Хайнц Бек през 2005 г. Бек е единственият главен готвач с три звезди на „Мишлен“ в града. Ястията му са със силно римско и южноиталианско влияние. Внимателното обслужване е идеално, изборът на вина — фантастичен, а изгледът към Рим — почти безподобен.
	$$$$$
	VIA A. CADLOLO 101
	тел. 06 3509 2211
	Места — 75, паркинг, климатик, затв. — нед., пон. и на обяд, валидни всички основни карти за плащане.
	Автобуси 990


	ARCHEOLOGICA
	$$$
	APPIA ANTICA 139
	тел. 06 788 0494
	Идеална спирка за обяд, когато разглеждате забележителностите по Стария Апиев път. През зимата в залите за хранене има жив огън, през лятото има много приятни места за сядане отвън, сред римски статуи.
	Места — 300 (общо навън и вътре), затв. — вторник, паркинг, климатик, валидни всички основни карти за плащане.
	Автобуси: 118, 218


	TRAM TRAM
	$$
	VIA DEI RETI 44
	тел. 06 490 416
	Тази известна кръчма често променя менюто си, но то винаги е ориентирано към апулийската кухня. Например спагети с октопод, аншоа и сладкиш с цикория, а също боб с пюре от цикория. Обслужването е добро, въпреки че е малко хаотично, когато заведението се напълни. Препоръчително е да си направите предварителна резервация.
	Места — 50, паркинг, климатик, Затв. — пон. и 1 седмица през август, валидни всички основни карти за плащане.
	Автобуси: 71, 492


>>	На пазар в Рим

	Едно от удоволствията в Рим е съчетаването на пазаруване и разглеждане на забележителности. Всеки търговски район има своите отличителни черти. Като цяло обаче може да се каже, че повечето магазини са малки и специализирани, универсалните магазини са малко и нарядко, а големите молове са извън града.


#	Основни търговски зони Испански площад
	Из преплетените улички около площада ще намерите магазини на най-известните имена в италианската мода. Същото се отнася и за улица „Бабуино“. Тук, освен това има и качествен антиквариат и печатни произведения. Изпълнената с шумни възторжени тълпи улица „Корсо“ е по-малко привлекателна. Тук се предлагат същите дрехи и на същите цени, както на улица „Кола ди Риенцо“. Автобуси: СЗ, 52, 61, 62, 63, 71, 80, 81, 95, 116, 119, 175, 492, 590, 628. Метро: Линия А (Spagna).


#	Площад „Навона“/Площад „Кампо дей фиори“
	В този район работят няколко независими дизайнери. Тук можете да намерите много добри дрехи втора употреба и магазини за аксесоари.
	Улица „Джубонари“ предлага дрехи и аксесоари на разумни цени, най-вече за по-младите. На улица „Коронари“ и по хубавата и доста скъпа улица „Джулия“ могат да се намерят висококачествен антиквариат и печатни изделия. Автобуси: СЗ, 30, 40, 46, 62, 64,70,81,87, 116, 280, 492, 628 Трамвай: 8.


#	„Трастевере“
	В този лабиринт от тесни улички има многобройни магазинчета и улични сергии, които продават уникални неща.
	Автобуси: Н, 23, 75, 115, 125, 271,280, 780 Метро: Линия А (Ottaviano или Lepanto).


#	Улица „Кола ди Риенцо“
	Улица „Кола ди Риенцо“ минава близо до Ватиканските музеи и предлага дрехи и аксеоари, както е на улица „Национале“. Тук има универсални магазини и хранителни магазини гурме. За религиозни сувенири идете в магазините около „Св. Петър“.
	Автобуси: 23, 32, 49, 70, 81, 280, 224, 492, 590, 990, 982 Трамвай: 8.


#	Улица „Национале“
	Тук, между площад „Венеция“ и жп гарата, е място за достъпна мода. Квартал „Монти“ отстрани на улица „Национале“ е изпълнен със съблазнителни бутици и магазини гурме.
	Автобуси: Н, С2, 16, 38, 40, 60, 61,62, 64, 70, 71


#	Работно време
	Работното време е различно. Като цяло обаче магазините са отворени от понеделник до събота от 9:30/10:00 ч. до 19:30/20:00 ч. Някои имат обедна почивка от 13:00 до 16:00 ч., други като универсалните магазини и магазините от големите вериги в центъра са отворени цял ден без прекъсване, а понякога и в неделя. През зимата магазините обикновено са затворени в понеделник сутрин, а през лятото — в събота следобед. Много магазини почиват през август — месеца на традиционната почивка за италианците. Хранителните магазини имат малко по-различно работно време — отварят по-рано, а обедната им почивка може да продължи до 17:00 ч. Доста малки универсални магазини в централната част на Рим са отворени цял ден, без прекъсване, включително и в неделя, или поне в неделя сутрин.


#	Безмитни покупки
	Имате право да получите обратно 20 на сто ДДС върху закупените стоки. Преди да платите, попитайте продавача дали има минимална сума за покупки, а после поискайте съответните формуляри за безмитни покупки.


#	Разпродажби
	Зимните разпродажби (saldi) започват след 6 януари и продължават до края на месеца. Летните разпродажби започват в началото на юли. Това са най-добрите моменти да направите изгодни покупки. Цените са намалени с до 50 на сто и повече. Проверявайте дали заедно с намалената цена на етикета е написана и първоначалната.


#	Молове и Универсални магазини
	В централната част на Рим все пак има няколко мола, макар те да не са с размерите и размаха на своите северноамерикански братовчеди. Отворени са всеки ден, обикновено до 22:00 ч. Галерия „Алберто Сорди“ на площад „Колона“, по средата на улица „Корсо“, близо до Испанския площад, е малък, наскоро обновен мол в стил модерн. Високият му последен етаж с таван от цветно стъкло е приятно място за почивка на чаша кафе. Молът „Форум Термини“ е разположен при централната жп гара „Термини“, близо до площад „Чинкуеченто“. В него има повече от 50 магазина, подходящи за покупки в последния момент и за тези, които не обичат да обикалят по магазините.
	В Рим има и два забележителни универсални магазина. В тях се продават дрехи, кожени изделия, аксесоари, козметика и стоки за дома. Това са „Ринашенте“ (ул. „Корсо“ 189, тел. 06 679 7691; пл. „Фиуме“ 1, тел. 06 884 1231) и „Коин“ (ул. „Кола ди Риенцо“ 179; пл. „Апио“ 7, тел. 06 708 0020). Магазинът на „Коин“ на улица „Кола ди Риенцо“ на долния си етаж има супермаркет.


#	Дрехи
	Когато става дума за дизайнерска мода, Италия диктува световната мода. Седалищата на повечето големи модни къщи са в Милано, но всичките имат представителства в Рим. Най-луксозните магазини са на и около площад „Испания“, по-малко „лъскавите“ са по улица „Национале“, улица „Кола ди Риенцо“ и улица „Корсо“.


#	Районът на площад „Испания“
	_Albertelli_, Via dei Prefetti 11, тел. 687 3793. Стилно мъжко облекло, включително и прекрасни (и, разбира се, скъпи) мъжки ризи по поръчка.
	_Armani_, Via dei Condotti 77, тел. 06 699 1460. Кралят на приглушената елегантност за мъже и жени.
	_Davide Cenci,_ Via del Campo Marzio 4–7, тел. 06 699 0681. Най-високо качество, елегантно консервативно облекло за мъже и жени, както и връхни дрехи.
	_Dolce е Gabbana_, Via dei Condotti 51 тел. 06 6992 4999.
	_D&G Line_, Piazza di Spagna 93, тел. 06 6938 0870. Стилно дамско облекло.
	_Emporio Armani_, Via del Babuino I 140, тел. 06 3600 2197. Ermenegildo Zegna, Via Borgognona 7E, тел. 06 678 9143.
	_Fendi_ (мъже) Via Borgognona 36, тел. 06 696 661; (жени) Largo Goldoni 419. Тези впечатляващи магазини продават всичко — от кожени облекла до подаръци.
	_Gianni Versace_ (жени), Via Bocca di Leone 27, тел. 06 678 0521: (мъже) Via Borgognona 24, тел. 06 679 5037; (дънки) Via Frattina: 116, тел. 06 678 7681. Съчетания на ярки цветове и стилове, любими на холивудските звезди и на бляскавия елит.
	_Max Mara_, Via dei Condotti 19, тел. 06 6992 2104. Подходящо за носене класическо дамско облекло.
	_La Perla_, Via dei Condotti 78, тел. 06 6994 1934. Луксозно дамско бельо.
	_Prada_, Via dei Condotti 92, тел. 06 679 0897; (спорт) Via del Babuino 91, тел. 06 3600 4884. Екстравагантно дамско облекло, както и дрехи за мъже.
	_Tad Concept Store_, Via del Babuino 155A, тел. 06 326 951. Територия на изкуството на модата, аксесоарите и домашните мебели. Има също салон за красота, цветарски магазин и кафене.
	_Trussardi_, Via dei Condotti 49, тел. 06 678 0280. Красиво ушити костюми и други неща и за мъже, и за жени. За ежедневно облекло идете в T’Store, Via del Corso 478, тел. 06 322 6055.
	_Sagripanti_, Via Fontanella di Borghese 27, тел. 06 687 6413. Това е един от малкото останали магазини с един собственик. Тук се предлага готово мъжко и дамско облекло, приемат се и поръчки. Скъпо е, но си заслужава.
	_Valentino_ (жени), Via del Condotti 13, тел. 06 6920 0618; (мъже) Via Bocca di Leone 15, тел. 06 678 7585. Луксозна елегантност в най-известната по произход римска модна къща.


#	Площад „Навона“/районът на пл. „Кампо дей фиори“
	_Arsenale_, Via Governo Vecchio 64, тел. 06 686 1380. Чудновати модели от луксозни и необичайни материи.
	_Best Seller_, Via dei Giubbonari 96, тел. 06 6813 6040. За по-младото поколение. В задната част на магазина има отдел за стоки с намалени цени.
	_Degli Effetti_, Piazza Capranica 75, 79 93, тел. 06 679 1650.
	Тук могат да се намерят модели на едни от най-големите италиански, японски и френски дизайнери.
	_Origami_, Via di Monserrato 40, тел. 06 6830 7599. Оригинални модели в странни цветове. На долния етаж има мебели.
	_Le Tartarughe_, Via del Pie’ di Marmo 17, тел. 06 679 2240; (аксесоари) Via del Pie di Marmo 33. Индивидуална елегантна висша дамска мода.
	_SBU_, Via di San Panteleo 68, тел. 06 6880 2547. „Идеални“ дънки за мъже.
	_L’una & L’altra_, Piazza Pasquino 75, тел. 06 6880 4995. Дрехи за изтънчени дами.


#	Районът на „Трастевере“
	_Scala Quattordici_, Via della Scala 14, тел. 06 588 3580. Много оригинално, но все пак подходящо за носене дамско облекло по поръчка.
	_Съвет_: Винаги пробвайте дрехите и мерете подаръците, защото размерите в Италия невинаги са еднакви, особено при детското облекло. Помнете, италианските магазини рядко връщат пари, по-малките магазини често дори отказват да заменят купена стока.


#	Обувки и чанти
	Италианската кожарска индустрия напълно заслужава световната си слава. Не си тръгвайте от Рим без чифт обувки, чанта или без красив колан, портфейл и ръкавици. Тук те могат да задоволят всеки вкус и да са по всеки джоб.


#	Районът на Испанския площад
	_Dal Co’_, Via Vittorio 64, тел. 06 678 6536. Най-високо качество дамски обувки, правени по мярка.
	_Fausto Santini_, Via Frattina 120, тел. 06 678 4114. Законодател в стиловете, като се започне от ежедневния и се стигне до ексцентричния.
	_Ferragamo_, Piazza di Spagna 63/66, тел. 06 678 1130. Световноизвестни дизайнерски обувки и дрехи.
	_Furia_, Via del Condotti 55, тел. 06 679 1973. Хитри чанти и аксесоари на достъпни цени.
	_Gucci_, Via del Condotti 8, тел. 06 679 0405. Изключително елегантни обувки и аксесоари с най-високо качество на достъпни цени. Магазинът е предпочитан от японците, както и _Ferragamo_.
	_Magli_, Via del Gambero 1, тел. 06 679 3802. Добре направени консервативни обувки за мъже и жени.
	_Modi di Campagna_. Via dei Prefetti 42, тел. 06 679 4027. Изумително красиви кожени стоки и дрехи.
	_Tod’s_, Via Fontanella di Borghese 56/57, тел. 06 6821 0066; Via Borgognona 45/46, тел. 06 678 6828. Привлекателни мъжки и дамски чанти.


#	Бижутерия и други аксесоари
	_Alessandra_, Via di Monserrato 122a (Campo dei fiori), тел. 06 686 9405. Бижута със скъпоценни и полускъпоценни камъни.
	_Anelleria_, Via dei Banchi Vecchi 37 (Navona), тел. 06 6839 2154. Копия на най-известните пръстени в света на много разумни цени.
	_Bulgari_, Via del Condotti 10 (Spagna), тел. 06 679 3876. Най-новото в бижутерийния дизайн.
	_La Coppola Storta_, Via di Pie’ di Marmo 4 (Panteon), тел. 06 679 5801. Голяма колекция от шапки.
	_Fabio Piccone_, Via delBoschetto 140 (Nazionale) тел. 06 485 511. Истинска находка за историческа и качествена бижутерия.
	_Massimo Maria Melis_, Viadell’Orso 57 (Navona), тел. 06 686 9188. Красиво изработена златна бижутерия.
	_Mondello Ottica_, Via del Pellegrino 98 (Campo dei Fiori), тел. 06 686 1955. Най-доброто място, ако търсите много специален чифт очила.
	_Sermoneta_, Piazza di Spagna 61, тел. 06 196 0679. Всички размери ръкавици във всички стилове.
	_Troncanelli_, Via della Cuccagna 15 (Navona), тел. 06 687 9320. Висококачествени варианти на различни стилове шапки.


#	Детски дрехи
	В Италия детските дрехи не са евтини, но притежават неповторим стил.
	_La Cicogna_, Via Frattina 138 (Spagna), тел. 06 679 1912. Облекло за бременни, бебета и деца. Дрешките са маркови на „Армани“ и „Трусарди“.
	_Mettimi giu_, Via Due Macelli 59e (Spagna), тел. 06 678 9761. Стилни дрехи, аксесоари и обувки от 0 до 14 години.
	_Al Sogno_, Piazza Navona 53, тел. 06 686 4198. Красиви меки играчки, някои в естествена големина. Модели за колекционери, миниатюрни „ферари“ и кукли.
	_Citta del Sole_, Via della Scrofa 65 (Navona), тел. 06 6880 3805. Образователни играчки, играчки, не вредни за околната среда, книги, игри и главоблъсканици за деца и възрастни.
	_Baby House_, Piazza Cola di Rienzo 110, тел. 06 320 172. Магазин от верига за детски дрехи (2–14).


#	Специализирани магазини
	Италия е известна с изкусните си майстори занаятчии и със специализираните си продукти. По-долу са посочени магазините, които предлагат някои от прекрасните неща, които трудно могат да се намерят другаде.
	_Casali_, Via dei Coronari 115; Piazza della Rotonda 82, тел. 06 678 3515. Красиви щампи и гравюри на различна цена.
	_Cesari_, Via del Babuino 19540, тел. 06–361 3456. Прекрасни тъкани за дома и чаршафи.
	_Crocianelli_, Via dei Prefetti 37/40, тел. 06 687 3592. Най-старият галантериен магазин в Рим продава изумително разнообразие от пискюли, конци, ресни, шнурове, ширити, ленти, кордони за обточване, панделки във всевъзможни цветове и много други джунджурии. Заслужава си да го посетите само за да се смаете.
	_Modi е Materie_, Vicolo del Cinque 4 (Trastevere) тел. 333 407 0748. Съблазнително подбрани ленени кърпи, покривки за маса и салфетки. Те са чудесен подарък на умерена цена. Отворен следобед от понеделник до петък, сутрин само с предварителна уговорка.
	_Officina Profumo Farmaceutica di Santa Maria Novella_, Corso del Rinascimento 47, тел. 06 687 9608. Продукти от старинна флорентинска аптека, направени от естествени съставки по традиционни монашески начини.
	_Stilo Fatti_, Via degli Orfani 82, тел. 06 678 9662. Богат избор на писалки, чанти за книжа и всякакви писалищни принадлежности.


#	Районът на „Трастевере“
	_Polvere di Tempo_, Via del Moro 59 (Trastevere), тел. 06 588 0704. Всичко за измерване на времето и пространството.


#	Подаръци и сувенири
	Около площад „Навона“ и площад „Кампо дей фиори“ има много магазини за подаръци и сувенири. По бул. „Ринашименто“ ще намерите предмети от стъкло, керамика, римски репродукции и писалищни принадлежности. Магазините, които продават религиозни предмети, включително и очарователни сцени на Рождество Христово, са събрани на улица „Честари“ и около „Св. Петър“.
	_Съвет_: До или в повечето музеи и археологически забележителности в Рим, както и във Ватиканските музеи, има чудесни сувенирни магазини, които предлагат голямо разнообразие на приемливи цени.


#	Вкусни неща
	_Antica Norceria Viola_, Piazza Campo dei Fiori 42, тел. 06 6880 6114. Впечатляващ избор на сухи колбаси, шунки и други продукти от свинско месо. Много от тях са вакуумирани за по-лесно транспортиране.
	_Ai Monasteri_, Piazza delle Cinque Lune (Navona), тел. 06 6880 2783. Този привлекателен магазин продава деликатеси, козметика и продукти, които се използват при грижите за здравето, приготвени от монасите и монахините от няколко манастира.
	_Bar Sant’Eustachio_, Piazza Sant’Eustachio 82 (Navona), тел. 06 686 1309. Тук се продава най-доброто кафе в Централен Рим — на зърна или вече смляно, в разнообразни опаковки за подаръци.
	_Castroni_, Via Cola di Rienzo 196, тел. 06 687 4383. Намира се до „Franchi“ и също като него е отворен цял ден без прекъсване. Продава чай, пакетирани храни и подправки от САЩ, Европа и Азия.
	_Enoteca II Goccetto_, Via dei Banchi Vecchi 14 (Navona), тел. 06 686 4268. Тази уютна винарна е специализирана за вина от малките италиански изби.
	_Franchi_, Via Cola di Rienzo 200, тел. 06 686 4576. Обичате да ядете? Идете във „Франки“ — най-добрия ресторант за храна за вкъщи в града. Тук се предлагат и вносни сирена и вина.
	_Moriondo е Gariglio_, Via del Pie di Marmo 21 (Panteon), тел. 06 699 0856. фантастичен приготвен на място шоколад и шоколад по поръчка.
	_La Peonia Cose di Sardegna_, Via delle Carrozze 85 (Spagna), тел. 06 678 8432. Богата гама продукти от Сардиния.
	_Quetzalcoatl Chocolat Passion_, Via delle Carrozze 26, тел. 06 6920 2191. Елегантен бутик за качествен шоколад, поднесен красиво.
	_Trimani_, Via Goito 20 (Nazionale), тел. 06 446 9661. Смята се за най-добре заредената винарна в Рим. Изнася в цял свят.
	_Volpetti_, Via Marmorata 47, тел. 06 574 2352. Този магазин се намира в квартал „Тестачо“. Всеки чревоугодник е длъжен да го посети. Магазинът е специализиран в продажбата на добре узрели сирена, другите продукти също са с най-високо качество. Покупките ви ще бъдат вакуумирани, за да не се развалят, докато пристигнете вкъщи.
	_Boccione_, Via del Portico d’Ottavia 1 (Ghetto), тел. 06 687 8637. Тази фурна е известна с традиционните печива на римските евреи, най-вече сладкиша с извара (torta di ricotta) и вишни (visciole) или шоколад.


#	Книги и музика
	Има няколко много добри книжарници с богата гама книги за Рим и Италия на английски език. Има и италиански книжарници с голям избор на книги на английски.
	_The Almost Corner Bookshop_, Via del Moro 45 (Trastevere), тел. 06 583 6942. Истинска съкровищница с художествена проза, поезия, история, биографии и много други категории.
	_Anglo American Bookshop_, Via delle Vite 102 (Spagna), тел. 06 679 5222. Отворен понеделник следобед — събота. Особено подходящо място, ако търсите нехудожествена литература в различни области. На номер 27 (тел. 06 678 9657) се намира отделът за наука и технологии.
	_Borri Libreria_, на тавана на централната жп гара, тел. 06 481 7940. Отворена е всеки ден до 23:00 ч. Богат избор на художествена проза и пътеводители на много езици.
	_Feltrinelli_, Largo Torre Argentina 11 (Navona), тел. 06 6866 3001. Тази книжарница е отворена всеки ден. Тя е част от най-голямата национална верига книжарници и предлага богата гама италиански книги, както и някои художествени книги и пътеводители на английски. Има и голям отдел за музика. В книжарницата има кафене и билетна каса, откъдето можете си купите билети за културни събития в Рим.
	_Feltrinelli International_, Via V.E. Orlando 84 (Nazionale), тел. 06 482 7878. Широка гама от книги на английски и други езици.
	_Libreria del Viaggiatore_, Via del Pellegrino 78 (Campo dei Fiori), тел. 06 6880 1048. Отворена от понеделник следобед до събота. Книги за пътешествия, пътеводители и карти на английски.
	_The Lion Bookshop & Cafe_, Via dei Greci 33/36, тел. 06 3265 0437. Отворена от понеделник следобед до неделя. Голям избор на художествена проза и книги за преподаване на английски език, както и детски книжки. В книжарницата има кафене с приготвени на място американски печива.
	_The Open Door Bookshop_, Via Lungaretta 25 (Trastevere), тел. 06 589 6478. Отворена от понеделник следобед до събота. Книги на английски втора употреба. Може да се пазарите за цената.
	_Ricordi Media Stores_, Via del Corso 506, тел. 06 361 2370. Една от книжарниците от веригата в Рим. Голям избор на CD от всички жанрове музика.


#	Пазари
	_Плодове и зеленчуци_
	Всеки квартал в Рим си има пазар за плодове и зеленчуци. Всички пазари са отворени от понеделник до петък, от рано сутрин до 14:00 ч. Може би най-интересният е на площад „Кампо дей фиори“. Пазарът на площад „Тестачо“ в едноименния квартал е не по-малко колоритен. Тук има и няколко сергии с маркови обувки на една трета от първоначалната цена.


	_Битаци и антиквариат_
	Най-големият битак в Рим е пазарът „Порта Портезе“ (ул. „Портуенсе“ от площад „Порта Портезе“ до площад „Иполито Ниево“). Автобуси: Н, 23, 75, 115, 125, 271,280, 780. Трамвай: 8. Отворен от 6:00 до 14:00 ч. Ако не ви е страх от тълпата, тук можете да намерите почти всичко. Пазете се от джебчии.
	Няколко по-малки пазара (mercatini) за джунджурии, стари вещи и антиквариат излагат стоката си в неделя (някои не всяка неделя). Работното им време се публикува всеки четвъртък в притурката „Трова Рома“ (TrovaRoma) на римския ежедневник „Ла Република“ (La Repubblica).
	_Borghetto Flaminio_, Piazzale della Marina 32, тел. 06 588 0517. Отворен в неделя от 10:00 до 19:00 ч. Срещу малка входна такса можете да направите страхотни покупки на дрехи, бижута, шапки и много други.
	Два пъти в месеца, в първата и във втората неделя, на площад „Аугусто Императоре“ (Augusto Imperatore) се провежда панаир на антиквариата (за информация тел. 06 3600 5345).
	Панаири на антиквариата се провеждат също и на площад „Кола ди Риенцо“ (Piazza Cola di Rienzo) и на площад „Партиджани“ (Piazzale dei Partigiani), зад жп гара „Остиенсе“, тел. 06 309 3164.


#	Смесени пазари
	В Рим има и друг вид пазари. Очарователният пазар за книги и печатни произведения на ларго „Фонтанела Боргезе“ (Largo della Fontanella Borghese, Spagna) е отворен от понеделник до събота до залез-слънце. На улица „Санио“ (Sannio), зад базиликата „Св. Йоан Латерански“, можете да купите дрехи както нови, така и втора ръка, и стоки за дома на възможно най-ниски цени. През делничните дни пазарът е отворен до 14:00 ч., а в събота — до 17:00 ч. В неделя е затворено.
	_Съвет_: Много от сергиите в Рим продават копия на маркови чанти и евтини CD. Цените са ниски, пазаренето е задължително. Но има проблем — незаконно е да купувате тези стоки и макар да е малко вероятно полицията да ви спре, глобите са големи.


#	Магазини за преоценени стоки
	В централната част на Рим те са малко, а складовата им наличност често е ограничена. Въпреки това не е невъзможно да намерите маркова стока на много добра цена, ако, разбира се, сте подготвени за търсене.
	_And_, Via delle Carrozze 67 и 20 (Spagna), тел. 06 678 852. Тук можете да намерите кашмирени пуловери.
	_II Discount dell’Alta Moda_, Via Gesu e Maria 16a, тел. 06 322 5006. Този малък, но доста известен магазин продава модели на много от известните марки.
	_Fausto Santini Outlet_, Via Cavour 106 (Nazionale), тел. 06 488 0934. Тук се продават маркови облекла от миналия сезон на част от цената.
	_Mercatino Michela_, Piazza Pitagora 7, тел. 06 8069 0510. Този магазин е разположен в жилищния квартал „Париоли“. Тук се предлагат маркови плетива.
	_Regola 33_, Via San Paolo alia Regola 33, (Navona), тел. 06 6813 6245. Малко магазинче близо до площад „Навона“ продава маркови стоки, включително и „Долче и Габана“, „Версаче“ и „Фенди“.
	_Roma Stock_, Via Lucrezio Caro 53, тел. 06 3600 3360. Този голям магазин в района на „Кола ди Риенцо“ продава маркови дамски облекла.
	_The Tag Outlet_, Via San Giacomo 5, тел. 06 3600 1679. Търговски център за стоки за дома.


>>	Развлечения

	Рим се превръща в приятен център за развлечения. Нощният живот става все по-оживен и разнообразен. Откриването на „Парка на музиката“ (Parco della Musica) добавя ценно пространство за представления. То привлича много международни оркестри и звезди. „Домът на джаза“ бе открит през 2004 г. и веднага се превърна в център за любителите на този жанр. Наскоро откритият „Дом на киното“ е задължителна спирка за познавачите на това изкуство. В изложбените пространства като „Конюшните“ на Квиринал и комплекса „Виторино“ на площад „Венеция“ се провеждат временни изложби по международните стандарти. „Макро“, бивша пивоварна, е първият музей в Рим, посветен на съвременното изкуство. През април 2009 г. предстои откриването на MAXXI, нов център за изкуство и архитектура, проектиран от Заха Хадид. Повечето от местата, изброени по-долу, с изключение на киносалоните, са затворени в понеделник.
	Всяка сряда в „Рома Че“ (Roma С’е), където има и раздел на английски, се дават подробности за това, какво и къде ще се състои през следващата седмица.
	Други интернет адреси с информация за развлечения са: www.inromenow.com (обновява се всеки петък) www.romaturismo.it, www.romeguide.it (предлагане и купуване на билети онлайн) Chartanet (тел. 199 112 112; www.charta.it) и Hello Ticket (тел. 06 808 8352 или 800 907 080; www.helloticket.it) предлагат онлайн резервации и информационни телефонни центрове.
	_Из града също има билетни каси_.
	_Orbis_, Piazza dell’Esquilino 37, тел. 06 482 7404 (тук се продават билети и за спортни събития);
	_Messaggerie Musicali_, Via del Corso 473, тел. 06 6819 2349.
	_Feltrinelli_, Largo Torre Argentina 5/а, тел. 06 6830 8596.
	Това са само някои от касите. Те взимат и комисиона.
	През лятото културният и социалният живот на Рим затихва.
	За сметка на това в града и неговите околности точно тогава се провеждат многобройни фестивали на открито.
	„Римско лято“ (Estate Romana) се провежда от юни до септември по улиците из целия град и представлява зашеметяващ брой кинопрожекции, театрални, оперни, музикални и танцови представления на открито. В тях гастролират едни от най-добрите артисти в света. (www.estateromana.comune.roma.it).
	Фестивалът „Европейско Средиземноморие“ (Euromediterraneo) се провежда във вила „Адриана“, близо до Тиволи, и предлага разнообразна програма от концерти, театрални и танцови постановки.
	Фестивалът „Ромаеуропа“ (Romaeuropa) е международно културно събитие, което се провежда през ноември. Програмата му включва танци, театър и музика (предимно класическа) (www.romaeuropa.net).


#	Театър и танц
	Почти всички театрални постановки са на италиански, освен ако не е посочено друго.
	За постановки на английски проверете „Трова Рома“, уебсайтовете за развлечения, както и в самите театри. Билети за повечето театри могат да се купят и онлайн.
	„_Арджентина_“ (Teatro Argentina), ларго „Арджентина“ (Largo Argentina) 52, тел. 06 6880 4601; www.teatroroma.net. Автобуси: СЗ, Н, 40, 46, 62, 63, 64, 70, 81, 87, 119, 492, 628, 780. Трамвай: 8. Репертоарът на този добре реставриран театър от XVIII в. включва италианска класика, съвременни чужди пиеси, танцови постановки и фестивали.
	„_Колизеят_“ (Colosseo), ул. „Капо д’Африка“ (Via Capo d’Africa) 7, тел. 06 700 4932. Автобуси: СЗ, 60, 75, 81, 85, 87, 175, 673. Трамвай: 3. Метро: Линия В (Colosseo). Много от големите имена в италианския театър и кино се борят за присъствие в този театър — отдавнашен дом за експериментални продукции. Тук се изнасят и концерти, и танцови постановки, показват се и късометражни филми.
	„_Елизео_“ и „_Пиколо Елизео_“ (Eliseo, Piccolo Eliseo), ул. „Национале“ 183, тел. 06 488 2114 („Елизео“); тел. 06 488 5095 („Пиколо Елизео“), www.teatroeliseo.it. Автобуси: Н, 40, 60, 64, 70, 170. „Елизео“ поставя любими класически произведения от италиански и други автори. „Малкият“ до него е обърнат повече към съвременния театър.
	„_Куирино Виторио Гасман_“ (Quirino Vittorio Gassman), ул. „Верджини“ (Via delle Vergini) 7, тел. 06 679 4585; www.teatroquirino.it. Автобуси: СЗ, 52, 61,62, 63, 71, 80,81,85, 95,116,119,175, 492, 590, 628. Трамвай: 8. Тук домува Италианската национална театрална компания. Тя поставя висококачествени продукции на класически и на най-добрите съвременни пиеси. „Систина“ (Sistina), ул. „Систина“ (Via Sistina) 129, тел. 06 420 0711; www.ilsistina.com. Автобуси: СЗ, 52, 61, 62, 63, 80, 95,116,119, 175, 492, 590. Метро: Линия A (Spagna). Този просторен театър поставя предимно драматични пиеси и мюзикъли.
	_„Вале“_ (Valle), ул."Театро Вале" (Via del Teatro Valle) 21, тел. 06 6880 3794; www.teatrovalle.it. Автобуси: СЗ, 40, 46, 62, 64, 70, 81,87, 116, 492, 628. Трамвай: 8. Една от най-старите театрални сгради в Рим — построена е през 1726 г. „Вале“ показва съвременна италианска и чуждестранна драматургия. Някои неиталиански постановки са на езика на оригинала.
	„_Вашело_“ (Vascello), ул. „Дж. Карини“ (G. Carini) 72, тел. 06 588 1021; www.teatrovascello.it. Автобуси: 75,115, 870. В този известен театър има по малко от всичко, макар че акцентът пада върху съвременния танц.


#	Опера, музика и танц
	Освен на местата, посочени по-долу, информация за безплатните концерти на класическа музика, провеждани в историческите църкви, можете да намерите по афишите или на www.inromenow.com. Тези продукции често са с изключително качество, а обстановката е неповторима.
	_Зала „Паркът на музиката“_ (Auditorium Parco della Musica), ул. „Пиер де Кубертен“ (Viale Pietro De Coubertin) 15/30, тел. 06 8024 1281; www.auditorium.com. Автобуси: М, СЗ, 910. Трамвай: 2. Този комплекс е проектиран от Ренцо Пиано, има три концертни зали, които предлагат голяма гама от класическа музика, включително и гостуващи изпълнения на едни от най-известните диригенти, оркестри и солисти в света, джаз, съвременна музика и танци, открит амфитеатър, кафенета, ресторант, художествена галерия, книжарница, археологическа зона и музей. Тук домува оркестър „_Санта Чечилия_“. Някои некласически изпълнители като Лу Рийд и Трейси Чапман смятат своите участия тук за нещо задължително.
	_Зала „Кончилиационе“_ (Conciliazione), ул."Кончилиационе" (Via della Conciliazione) 4, тел. 06 6880 1044; www.auditoriumconciliazione.it. Автобуси: 23, 34, 40, 62, 280, 982. Програмите включват класическа и съвременна музика, танцови и филмови събития.
	_Молитвен дом „Гонфалоне“_ (Oratorio del Gonfalone), пл. „Б. Джили“ (Piazza B. Gigli) 8, тел. 06 687 5952. Автобуси: 23, 116, 280, 870. Великолепната обстановка от XVI в. е изключително подходяща за камерната и хоровата музика, най-вече бароковата, която се изпълнява тук.
	_Театър „Гион“_ (Teatro Ghion), ул. „Форначи“ (Via delle Fornaci) 37, тел. 06 4781 8485; www.ghione.it. Автобуси: 64. Тук изнасят концерти както изгряващи, така и утвърдени вече солисти, играят се и театрални постановки.
	_Националният театър_ (Teatro Nazionale), ул. „Виминале“ (Via del Viminale) 51, тел. 06 4816 0255. Автобуси: Н, 40, 60, 64, 70, 71, 170. Метро: Линия A (Repubblica). Тук се играят постановките на балетната трупа и други представления на Оперния театър.
	_Театър „Олимпико“_ (Teatro Olimpico), пл. „Джентиле да Фабриано“ (Piazza Gentile da Fabriano) 17, тел. 06 326 5991; www.teatroolimpico.it. Автобуси: СЗ, 910. Седалище на Римската филхармонична академия. Програмата включва музика, театър, танци, с много гостуващи чуждестранни артисти и трупи.
	_Оперният театър_ (Teatro dell’Opera), пл. „Б. Джили“ (Piazza В. Gigli) 8, тел. 06 481 601 или 800 016 665; www.opera.roma.it. Автобуси: Н, 40, 60, 64, 70, 71, 170. Метро: Линия A (Repubblica). Тук се намират Римската опера и балет. Те играят както класически, така и съвременни представления. През лятото и операта, и балетът се представят на открито, близо до величествените останки от Банята на Каракала (Автобуси: 3, 60, 75, 81,118,160,175, 628). Метро: Линия A (Circo Massimo).
	„_Темпието_“ (II Tempietto), тел. 06 8713 1590; www.tempietto.it. Това е сдружение за класическа музика. През зимата техните концерти се провеждат в Зала „Балдини“ (Sala Baldini) на пл. „Кампители“ (Piazza de Campitelli) 9 и във „Вила Торлония“ (Villa Torlonia) на ул. „Номентана“ (Via Nomentana) 7. През лятото всяка вечер изнасят концерти на открито в неповторимата атмосфера на останките от Театъра на Марцелий (Teatro di Marcello) на ул. „Луиджи Петрозели“ (Via Luigi Petroselli) и във „Вила Торлония“. За Зала „Балдини“ и Театъра на Марцел, автобуси: СЗ, Н, 46, 62, 63, 64, 70,81,84, 87, 95,119,170, 628, 715, 716, 780, а за „Вила Торлония“ автобуси: 60, 62, 84, 90.


#	Съвременна музика на живо
	Сцената за жива музика в Рим е доста динамична — на различни места се предлагат джаз, соул, рок и етно. Футболните стадиони, пистите за ралита и други необичайни места често се превръщат в подиум за концерти и фестивали, особено през летните месеци.
	„_Александерплац_“ (Alexanderplatz), ул. „Остия“ (Via Ostia) 9, тел. 06 3975 1877. Автобуси: 23, 70, 492, 990, 991. Това е един от най-известните и най-значимите джаз клубове в Италия. Целият е облепен със снимки и подписи на гостувалите изпълнители. Препоръчително е да си направите предварителна резервация. През лятото клубът се премества на открито, във вила „Челимонтана“. Автобуси: 3, 75, 81, 117, 175, 204, 673. Трамвай: 8. Тук можете да се насладите и на леки мезета, хубаво питие и на вечерния ветрец.
	„_Биг Мама_“ (Big Мата), ул. „Сан Франческо а Рипа“ (Vicolo San Francesco a Ripa), тел. 06 581 2551; www.bigmama.it. Автобуси: H, 75, 115, 125, 780. Трамваи: 3, 8. Самоопределящият се като „Дом на блуса в Рим“ предлага интересна подборка от италиански и чуждестранни музиканти, които изпълняват известни произведения от миналото и настоящето. Препоръчително е да си направите предварителна резервация.
	_Кафене „Латино“_ (Caffe Latino), ул. „Монте Тестачо“ (Via Monte Testaccio) 96, тел. 06 5728 8556. Автобуси: 95, 673, 719. Почти всяка вечер има концерти предимно на местни оркестри, след тях пускат диско, фънк, „кисел“ джаз и черна музика.
	На същата улица има и други подобни заведения.
	„_Карузо_“ (Caruso) на номер 36, тел. 06 574 5019, предимно латиноамериканска музика.
	_Кафене „Радио Лондон“_ (Radio Londra Caffe) на номер 65b, тел. 06 575 0044 се интересува повече от рок, блус и денс.
	„_Домът на джаза_“ (Casa del Jazz), ул. „Порта Ардеатина“ (Viale di Porta Ardeatina) 55, тел. 06 704 731; www.casajazz.it. Автобуси: 118, 715. Това наскоро открито заведение кани най-известните имена в италианския и чуждестранния джаз. Удобствата включват бар, ресторант, библиотека, книжарница и магазин за записи.
	„_Екс-Магадзини_“ (Ex-Maggazzini), ул. „Магадзини Дженерали“ (Via dei Maggazzini Generali) тел. 06 575 8040. Автобуси: 23. Заведението се намира в стара борса за плодове и зеленчуци и предлага жива музика, танци, театър, филми, а в неделя и етно пазар.
	„_Фонклеа_“ (Fonclea), ул. „Крешенцо“ (Via Crescenzio) 82-а, тел. 06 689 6302, www.fonclea.it. Автобуси: 23, 34, 49, 492, 982, 990. Това уютно заведение предлага жив джаз, соул и рок. Храната е във вид на много видове бира, уиски и страхотни леки мезета.
	„_Локалът_“ (II Locale), ул. „Фико“ (Vicolo del Fico) 3, тел. 06 687 9075. Автобуси: СЗ, 40, 46, 62, 64, 70, 81, 87, 116, 186, 492, 628. Хаотично оживено и приветливо място за слушане на рок.
	_Клуб „Ла палма“_ (La Palma Club), ул. „Джузепе Мири“ (Via Giuseppe Mirri) 35, тел. 06 4359 9029, www.Iapalmaclub.it. Автобуси: 409, 545. „Ла палма“ е малко извън рутината на отъпканите пътища. Клубът е известен със своя джаз както местен, така и вносен. Тук можете да чуете също италиански, етно и гастролиращи музиканти. Ресторантът и вино барът отварят в 21:00 ч.
	„_Виладжо глобале_“ (Villaggio Globale), „Лунготевере Тестачо“ (Lungotevere Testaccio) 1, тел. 06 575 7233. Автобуси: 170, 719. Интересната като архитектура кланица от XIX в. е превърната в екзотично заведение за жива музика на открито през лятото и за различни културни събития през цялата година.


#	Клубове
	Клубовете работят до късно и макар да са по-мека версия на своите лондонски и нюйоркски събратя, предлагат приятно прекарване за вечерта, особено за по-младите.
	„_Акаб_“ (Akab), ул. „Монте Тестачо“ (Via Monte Testaccio) 69, тел. 06 5730 5177. Автобуси: 95, 673, 719. „Акаб“ е един от най-старите и най-известните заведения. Разположен е в т.нар. редица на клубовете. Голям дансинг, музиката всяка вечер е различна.
	„_Алиен_“ (Alien), ул. „Велетри“ (Via Velletri) 13, тел. 06 841 2212; www.aliendisco.it. Автобуси: 38, 63, 80, 86, 88, 92, 217, 360, 490, 495. Голяма дискотека с три дансинга, популярна сред младите.
	„_Алфеис_“ (Alpheus), ул. „Комерчо“ (Via del Commercio) 36, тел. 06 574 7826; www.alpheus.it. Автобус: 23. Различни помещения за различни стилове музика като хаус, черна, хип-хоп, блус, рок, техно и др. Сервира се и храна.
	„_Баха_“ (Baja), „Аунготевере Арналдо да Бреша“, мостът „Маргерита“ (Lungotevere Arnaldo da Brescia, Ponte Margherita). Автобуси: 81, 224, 590, 628, 926. Трамвай: 2. Метро: Линия A (Flaminio). Ha това двуетажно корабче, закотвено близо до площад „Пополо“, има коктейлбар, ресторант и дискотека.
	„_Джилда_“ (Gilda), ул. „Марио дей Фиори“ (Via Mario dei Fiori) 97, тел. 06 678 4838; www.gildabar.it. Автобуси: СЗ, 52, 61, 62, 63, 71, 80, 95, 116, 119, 175, 492, 590. Метро: Линия A (Spagna). Тази добре уредена дискотека е любимо място на високопоставени хора от италианската политика, култура и общество, но през делничните дни е пълна с млади хора.
	„_Гоа_“ (Goa), ул. „Г. Либета“ (Via G. Libetta) 3, тел. 06 574 8277. Автобуси: 23, 673. Метро: Линия А (Garbatella). Този елегантен клуб разполага само с едно помещение с ъгли за танци. Тук работят някои от най-добрите диджеи в града. Музиката е авангардна.
	„_Джангъл клуб_“ (Jungle Club), ул. „Монте Тестачо“ (Via Monte Testaccio) 95, тел. 333 720 8694. Автобуси: 95, 673, 719. Това известно готско заведение има две помещения — за коктейли и за танцуване.
	„_Пайпър_“ (Piper), ул „Таляменто“ (Via Tagliamento) 9, тел. 06 855 5398. Автобуси: 63, 86, 92. Електризиращият музикален микс прави тази хайтек дискотека предпочитано място за прекарване на нощта.
	„_Сюит_“ (Suite), ул. „Орти ди Трастевере“ (Via degli Orti di Trastevere) 1, тел. 06 5861 8888. Автобуси: 23, 280, 125, 870. Моден клуб в съвременен стил с най-добрите местни и чуждестранни диджеи.


#	Барове
	Баровете варират от класически винарни, където виното се сервира на чаша или на бутилка, до приятни коктейл заведения, отворени до късно, където се сервира и храна. През лятото много от тях се изнасят по улиците, особено на площад „Кампо дей фиори“. През деня той е пазар за плодове и зеленчуци, а вечер — чудесен бар и място за срещи.


#	Вино барове
	_„Старата енотека на улица Кроче“_ (Antica Enoteca di Via della Croce), ул. „Кроче“ (Via della Croce) 76b, тел. 06 679 0896. Автобуси: СЗ, 81, 119, 224, 590, 628, 926. Метро: Линия A (Spagna). Този привлекателен вино бар се намира близо до площад „Испания“. Предлага богат избор на вина и обяд на шведска маса.
	„_Буконе_“ (Виссопе), ул. „Рипета“ (Via di Ripetta), тел. 06 361 2154. Автобуси: 119, 224, 628, 926. Този традиционен вино бар е основан през 1870 г. Във витрините му са подредени чудесно подбрани вина. Има свободни маси за обяд всеки ден, освен петък.
	„_Костантини_“ (Costantini), пл. „Кавур“ (Piazza Cavour) 16, тел. 06 321 3210. Автобуси: 34, 49, 70, 81, 87, 224, 280, 926, 990. Една от най-известните бинарни в Рим. Има и приятен бар, където виното се сервира на чаша.
	„_Фераца_“ (Ferrazza), ул. „Волши“ (Via dei Volsci) 59, тел. 06 490 506. Автобуси: С2, СЗ, 71, 492. Любимо място за по едно питие преди вечеря. В малката ресторантска част на заведението можете също да хапнете нещо леко. Отлична изба.
	„_Гочето_“ (II Goccetto), ул. „Банки Веки“ (Via dei Banchi Vecchi) 14, тел. 06 686 4268. Автобуси: 23, 40, 46, 62, 64,116, 280, 870. Тази уютна бинарна предлага вина само от малки италиански изби. Собственикът говори английски и ще ви помогне при вашия избор.
	_Винарна „Реджо“_ (Vineria Reggio), пл. „Кампо дей фиори“ (Piazza Сатро dei Fiori) 15, тел. 06 6880 3268. Автобуси: 40, 46, 60, 62, 64, 116. Напуснали родната Италия хора, туристи и местни идват тук да пийнат вино или друго питие на разумни цени вътре на бара или навън, на паважа.
	_Енотека „Ферара“_ (Enoteca Ferrara), пл. „Трилуса“ (Piazza Trilussa) 41, тел. 06 5833 3920.
	Автобуси: Н, 23, 75, 115,125, 280. | Трамваи: 3, 8. В 18:00 ч. всеки ден започва дегустация. Изборът е от над 600 вида вино. Предлагат се и сухи мезета. В заведението има интересен ресторант, но той е малко скъп.
	_„Винарна от св. Доротея“_ (II Cantiniere di Santa Dorortea), ул. „Санта Доротея“ (Via di Santa Dorotea) 9, „Трастевере“, тел. 06 581 9025. Автобуси: Н, 23, 75, 115,125, 280. Трамваи: 3, 8. Отворено от 17,00 до 02,00 ч. Тази непретенциозна, но изключително уютна енотека предлага богат избор на италиански и френски вина. Предлага се и лека храна.


#	Барове
	„_Алиби_“ (Alibi), ул. „Монте Тестачо“ (Via Monte Testaccio) 40, тел. 06 574 3448. Автобуси: 95, 673, 719. Един от първите гей барове с дискотека в Рим, както и един от най-известните, независимо от сексуалната ориентация.
	„_БарБар_“ (BarBar), ул. „Овидио“ (Via Ovidio) 17, тел. 06 6880 5682. Автобуси: 23, 34, 40, 280, 492. Минималистично обзавеждане, коктейли и тиха музика. Приятно и модно.
	„_Блум_“ (Bloom), ул. „Театро Паче“ (Via Teatro Pace) 30, тел. 06 6880 2029. Автобуси: СЗ, 40, 46, 62, 64, 70, 81, 87, 116, 186, 492, 628. Този ултрамодерен бар с преливащ ресторант близо до площад „Навона“ привлича по-скоро елегантните хора.
	„_Буш_“ (Bush), ул. „Галвани“ (Via Galvani) 46, тел. 06 572 8691. Автобуси: 23, 60, 95, 280, 673, 716, 719. В този хайтек бар с дискотека се събират малко по-възрастни хора, свири се хаус и техно музика.
	„_Крудо_“ (Crudo), ул. „Спеки“ (Via degli Specchi) 6, тел. 06 683 8989. Автобуси: Н, 23, 63, 280. Трамвай: 8. Просторно, закачливо обзаведено заведение. Можете да избирате от широка гама вина и коктейли или да се насладите на задушени или сурови блюда като суши, сашими или карпачо.
	„_Ангелите на Джонатан_“ (Jonathan’s Angels), ул."Фоса" (Via della Fossa) 16, тел. 06 689 3426. Автобуси: СЗ, 40, 46, 60, 62,64, 116. Този разпилян, винаги пълен коктейлбар не е за срамежливи. Вечер понякога се провеждат полуимпровизирани представления сред публиката и като нищо може да ви дръпнат да участвате. Украсата си заслужава да я видите, иначе няма да повярвате, че е такава, особено великолепната тоалетна.
	_Кафене „Ричоли“_ (Riccioli Cafe), пл. „Копеле“ (Piazza delle Coppelle) 10-а, тел. 06 6821 0313. Автобуси: СЗ, 40, 46, 62, 64, 70, 81,87, 116, 492, 628. Трамвай: 8. Този бар/ресторант обслужва изискани клиенти. Отворен е от сутринта до късно през нощта.
	„_Салото 42_“ (Salotto 42), пл. „Пиетра“ (Piazza di Pietra) 42, тел. 06 678 5804. Автобуси: СЗ, 62, 63, 81, 85, 95, 116, 119, 175, 492, 628. Модерен бар точно срещу Храма на Адриан. Отворен е от сутринта до 02:00 ч. Чудесно място да си доставите удоволствието да изпиете едно кафе или един аперитив.
	„_Тацио_“ (Tazio), пл. „Република“ (Piazza della Repubblica) 47, тел. 06 489 381. Автобуси: 40, 60, 61, 62, 64, 70, 84,170, 492, 590, 910. Метро: Линия A (Repubblica). Този привлекателен бар се намира в хотел „Екседра Босколо“, близо до централната жп гара, и е удобно място за питие и леко хапване.


#	Кино
	Повечето филми в Италия са дублирани на италиански. Но има няколко кинозали, които прожектират филми на езика на оригинала или веднъж седмично, обикновено в понеделник, или всеки ден. Те са посочени като VO (versione originali).
	„_Алкацар_“ (Alcazar), ул. „Кардинале Мери дел Вал“ (Via Cardinale Merry del Val) 14, тел. 06 588 0099. Автобуси: H, 23, 75, 115, 125, 280. Трамваи: 3, 8. В понеделник показва последните продукции на езика на оригинала.
	„_Аугустус_“ (Augustus), бул. „Виторио Емануеле“ (Corso Vittorio Emanuele) 203, тел. 06 687 5455. Понякога показва филми VO.
	„_Домът на киното_“ (Casa del Cinema), на входа на вила „Боргезе“, в горния край на ул. „Венето“ (Via Veneto), тел. 06 423 601; www.casadelcinema.it. Ежедневни прожекции на италиански, както и обсъждания и изложби. Автобуси: 490, 491, 495, 95, 88, 116. Метро: Линия A (Spagna).
	„_Интрастевере_“ (Intrastevere), ул. „Морони“ (Vicolo Moroni) За, тел. 06 588 4230. Автобуси: 23, 125, 280. Независимо кино с три зали. Прожектира качествени филми, обикновено дублирани на италиански, но има и на оригиналния език.
	„_Метрополитен_“ (Metropolitan), ул. „Корсо“ (Via del Corso) 7, тел. 06 320 0933. Автобуси: 81, 95, 119, 224, 490, 590, 628, 926. Метро: Линия A (Flaminio). Трамвай: 2. В една от четирите зали на това кино винаги се показва нов филм на езика на оригинала.
	„_Нова Олимпия_“ (Nuovo Olimpia), ул. „Лучина“ (Via in Lucina) 16, тел. 06 686 1068. Автобуси: 75,116, 119, 492, 628. Кино с две зали, където се показват последните международни продукции на езика на оригинала.
	„_Ново Сакер_“ (Nuovo Sacher), ларго „Ашанги“ (Largo Ascianghi) 1, тел. 06 581 8116. Автобуси: Н, 75, 115, 125. Трамваи: 3, 8. Истинска Мека за любителите на киното. Тук се показват нови продукции, в понеделник на езика на оригинала.
	„_Уорнър Вилидж Модерно_“ (Warner Village Moderno), пл. „Република“ (Piazza della Repubblica) 45, тел. 06 477 791. Автобуси: 40, 60, 61, 62, 64, 70, 84, 170, 492, 590, 910. Метро: Линия А (Repubblica). Голям удобен комплекс с пет зали, прожекциите в една, от които винаги са на оригиналния език.


#	Футбол
	_Стадион „Олимпико“_ (Stadio Olimpico), ул. „Стадио Олимпико“ (Viale dello Stadio Olimpico), тел. 06 323 7333. Автобуси: С2, 32, 48, 69, 224, 280, 301, 446, 911. Футболът, разбира се, е не само популярен зрелищен спорт, но и национална страст. През повечето от съботите и неделите от септември до юни на Олимпийския стадион, построен за Олимпиадата през 1960 г., се играят мачове с участието на един от двата римски отбора „Рома“ и „Лацио“. Билети могат да се закупят предварително в Агенция „Орбис“. Имайте предвид, че запалянковците могат да станат жестоки, особено, когато двата отбора играят помежду си дерби мач.

#	Сладолед
	В Италия сладоледът не е само за децата. Опитайте го и ще разберете защо. Той доставя особено голямо удоволствие през лятото по време на разходка след вечеря из историческия център.
	„_Алберто Пика_“ (Alberto Pica), ул. „Седжола“ (Via della Seggiola) 12, ларго „Арджентина“ (Largo Argentina), тел. 06 6880 6153. Автобуси: Н, 23, 63, 280. Трамвай: 8. Сред 50-те различни вида сладолед, които се продават тук, има някои наистина фантастични изобретения, като вкус на ориз с канела. Присъстват, разбира се, и класическите аромати.
	„_Ал сетимо джело_“ (Al Settimo Gelo), ул. „Водиче“ (Via Vodice) 21-а, тел. 06 372 5567. Автобуси: 224, 280, 628. Известна с отличното си качество и нови вкусове. Иранският сладолед се прави от розова вода, бадеми, шамфъстък и шафран.
	„_Кафе дю Парк_“ (Cafe du Park), пл. „Порта Сан Паоло“ (Piazza Porta San Paolo), срещу Порта „Св. Павел“, тел. 06 574 3363. Автобуси: 23, 60, 75. Метро: Линия В (Piramide). Отворено всеки ден. Тук се продава главно т.нар. кремолато, кремоподобен сладолед. Предлагат се всички плодови аромати — смокиня, малина, касис, пъпеш и т.н. „Кафе дю Парк“ е едно от „най-вкусните“ места в града.
	„_Дусе_“ (Duse), ул. „Дусе“ (Via Duse) 1, тел. 06 807 9300. Автобуси: 217, 360. В това семейно заведение се предлага един от най-добрите сладоледи в града. Опитайте „дзабайоне“ (zabaione) или т.нар. английска супа (zuppa inglese).
	_„Джолити“_ (Giolitti), ул. „Уфичо дел Викарио“ (Via Ufficio del Vicario) 40, при Пантеона (Panteon), тел. 06 699 1243. Автобуси: СЗ, 62, 63, 81, 95, 119, 175, 492, 628., „Джолити“ е една от най-старите и най-известните сладоледени къщи (gelaterie) в Рим. Тук се предлага огромно разнообразие от традиционни и екзотични вкусове. Сервират се също чай и пасти. Обслужването по масите е по-скъпо.
	_„Дворецът на студа Джовани Фаси“_ (Palazzo del Freddo di Giovanni Fassi), ул. „Принчипе Еудженио“ (Via Principe Eugenio) 6, тел. 06 446 4740. Автобус: 105. Метро: Линия A (Vittorio Emanuele). Тази голяма сладоледена къща в стил артдеко предлага сладолед от началото на XX в. Прочути са нейните „нинето“ (ninetto), смес от шоколад и сметана и сицилианска „касата“ (cassata).
	„_Сан Криспино_“ (San Crispino), ул. „Панетериа“ (Via delle Panetteria) 42, тел. 06 679 3924. Автобуси: СЗ, 52, 61, 62, 63, 71, 80, 81, 85, 95, 116, 119, 175, 492, 590, 628. Метро: Линия A (Barberini). Гамата от вкусове тук непрекъснато се променя и се разширява с нови аромати като целувки и лешници или розов грейпфрут с уиски.


>>	Разговорник

#	Полезни думи и изрази
	Да — Si
	Не — No
	Аз, ти, той, тя — Io, tu, lui, lei
	Ние, вие, те — Noi, voi, loro
	Извинете (сред много хора или когато искате позволение) — Permesso
	Прощавайте (когато искате да ви обърнат внимание или се извинявате) — Mi scusi
	Съжалявам — Mi displace
	Добро утро и добър ден — Buon giorno
	Добър вечер — Buona sera
	Здрасти/довиждане (разговорно) — Ciao
	Моля — Per favore
	Благодаря — Grazie
	Моля — Prego
	Приятен ден! — Buona giornata!
	Добре — Va bene
	Довиждане — Arrivederci
	Лека нощ — Buona notte
	Тук — Qui/qua
	Там — Li/la
	Днес — Oggi
	Вчера — leri
	Утре — Domani
	Сега — Adesso/ora
	После — Piu tardi/dopo
	Веднага — Subito
	Тази сутрин — Stamattina
	Днес следобед — Questo pomeriggio
	Довечера — Stasera
	Отворено — Aperto
	Затворено — Chiuso
	Имате ли?… — Avrebbe?…/Ha? (на италиански h не се чете)
	Говорите ли английски? — Parla inglese?
	Аз съм българин/българка — Sono bulgaro/bulgara
	Не разбирам — Non capisco
	Моля, говорете по-бавно — Per favore, parli piu lentamente
	Къде e…? — Dove’e…?/Dove si trova?
	He знам — Non lo so
	Няма нищо — Fa niente
	За нищо — Di niente
	Това e — emo Ecco
	Ето го/я — Eccolo/eccola
	Как се казвате/казваш? — Come si chiama/ti chiami?
	Казвам се… — Mi chiamo…
	Да вървим/хайде — Andiamo
	В колко часа? — A che ora?
	Кога? — Quando?
	Колко е часът? — Che ore sono?
	Бихте ли ми помогнали? — Mi può aiutare?
	Бих искал… — Vorrei…
	Колко струва? Quanto costa?


>>	Как да прочетете менюто

	закуска — la (prima) colazione
	обяд — il pranzo
	вечеря — la cena
	предястие — fantipasto
	първо ястие — il primo (piatto)
	основно ястие — il secondo (piatto)
	гарнитура — il contorno
	десерт — il dessert
	меню на вината — la lista dei vini
	сметка — il conto
	Бих искал да поръчам — Vorrei ordinare
	Обслужването включено ли е? — II servizio е incluso?
	Сосове за паста — (sughi)
	alfamatriciana — доматен сос с парченца сланина (от свинската буза), лук, люта чушка и пекорино (овчи кашкавал)
	allarrabbiata — силно подлютен доматен сос
	alla carbonara — парченца бекон, яйца, пекорино и черен пипер
	alla gricia — разновидност на аматричана с бяло вино и без домати
	alla scogliera/allo scoglio — с морски дарове

#	Месни ястия
	labbacchio — агне сукалче
	lanatra — патица
	la bistecca — бифтек
	ben cotto/cotta — добре изпечен/изпечена
	appena cotto/cotta — слабо изпечен/изпечена
	al sangue — алангле
	il filetto — филе
	il carpaccio — карпачо (сурово месо/риба, нарязано на много тънко и подправено със зехтин и настърган кашкавал грана)
	il cinghiale — глиган
	il coniglio — заек
	il fegato — черен дроб
	le lumache — охлюви
	maiale — свинско
	manzo — говеждо
	misto di carne — мешана скара
	il pollo — пиле
	le polpette — кюфтета
	la porchetta — типично за Рим пълнено прасенце с подправки, печено на шиш и поднесено студено
	il prosciutto — шунка
	i rognoni — бъбреци
	la salsiccia — наденица, обикновено свинска
	saltimbocca alia romana — телешки филенца, подправени с ивица сурова шунка и листенца градински чай и изпържени в масло с капка бяло вино
	straccetti — тънки ленти телешко, пържени на тиган
	lo stufato — задушено
	il tacchino — пуйка


#	Риба
	le alici/acciughe — аншоа
	l’aragosta/astice — омар
	il calamaro — калмар (вид сепия)
	le cozze — черни миди
	i gamberoni — едри скариди
	i gamberetti — скариди
	il granchio — рак
	le ostriche — стриди
	il polipo — октопод
	il salmone — сьомга
	le sarde/sardine — сардини
	la sogliola — камбала
	la spigola — лаврак
	il tonno — риба тон
	la trota — пъстърва

#	Зеленчуци
	l’aglio — чесън
	gli asparagi — аспержи
	il carciofo — артишок
	la carota — морков
	il cavolfiore — карфиол
	la cipolla — кромид лук
	i fagioli — зрял боб
	i fagiolini — зелен фасул
	i funghi (porcini) — гъби (манатарки)
	l’insalata mista — смесена салата
	le melanzane — патладжани
	le patate — картофи
	le patate fritte — пържени картофи
	le patatine — картофен чипс
	il peperone — (сладка) чушка
	i piselli — грах
	i pomodori — домати
	il radicchio — цикория
	il riso — ориз
	gli spinaci — спанак
	il tartufo — трюфел
	le zucchine — тиквички

#	Плодове
	l’albicocca — кайсия
	l’ananas — ананас
	l’arancia — портокал
	le ciliegie — череши
	le fragole — ягоди
	la mela — ябълка
	la pera — круша
	la pesca — праскова
	la pesca noce/nettarina — нектарина
	il pompelmo — грейпфрут
	l’uva — грозде
