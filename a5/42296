D>
	Тази книга е посветена на трите ми най-близки пишещи сестри: Джийни Муун, Пати Блаунт и Джолис Барнет. Съвместното писане на историите от „Коледа в Ню Йорк“ беше предизвикателно, вълнуващо и най-вече забавно.
	Беше такова удоволствие да поема по този път с вас и се надявам, че някой ден отново ще направим нещо подобно. Обичам ви.
D$	


>	Глава 1
	
	Стоейки на претъпкания, оживен тротоар на Седмо авеню, Касандра Байнс отпиваше от горещото си ментово какао, докато чакаше най-добрата си приятелка. Беше застанала по средата на най-горното стъпало, така че когато Бри се качи на ескалатора за излизане от „Пен стейшън“*, тя щеше да бъде точно там, ясно забележима.
	[* Пен стейшън — метростанция в Ню Йорк — Б.пр.]
	Познатите миризми и звуци на Манхатън я обграждаха от всички страни, докато стоеше насред оживлението. Толкова много хора — блъскащи се в „Пен“, за да хванат влака си, излизащи от там, нетърпеливи да обиколят града или просто опитващи се да минат през тълпата, на път за където се бяха запътили. Коли и таксита се стрелкаха по улицата, клаксони свиреха, изпаренията от автомобилите се смесваха с опушения мирис на претцели и кестени в студения въздух. Група тийнейджърки я подминаха забързано, всичките говореха едновременно.
	Касандра не се вълнуваше от хаоса. Цял живот бе прекарала в Ню Йорк, родена и израснала в Лонг Айлънд, на по-малко от деветдесет минути от Манхатън. Бе прекарала студентските си години в Нюйоркския университет и се беше дипломирала в Колумбийския, а сега имаше малък апартамент в Челси и преподаваше английска литература в Нюйоркския университет. Не забелязваше шума, а претъпканите тротоари не я караха да се чувства клаустрофобично. Единственото, което я тревожеше в момента, бе къде беше Сабрина. Досега трябваше да е дошла.
	Студен порив на вятъра повя, повдигайки краищата на дългата до раменете коса на Касандра. Тя потрепери, доволна, че бе избрала да сложи пухкавата си вълнена шапка, най-дебелия си шал и тежко вълнено палто. Температурите не се бяха вдигнали над 4 градуса през този ден, а сега имаше чувството, че падат под –1. Тя отпи още една глътка от горещия шоколад, за да се стопли.
	— Кас!
	Тя се обърна по посока на познатия глас и ето я Бри, задавайки се по ескалатора. След няколко секунди, двете се прегръщаха и бърбореха, и отново всичко беше хубаво.
	Отиването да видят светлините в „Рокфелер център“ беше традиция, откакто момичетата бяха бебета. Четири жени бяха заедно в колежанското сестринство, станаха най-добри приятелки и се сближиха за цял живот. След като се дипломираха, те бяха решили да се събират по няколко пъти в годината, което беше доста лесно, тъй като и четирите живееха в Ню Йорк. Така че, когато тези четири жени се сдобиха с дъщери — Касандра, Сабрина, Джейд, Кара и Елена — следващото поколение момичета на практика бяха отгледани като сестри. Превърнаха се в разрастваща се, любяща мрежа, която споделяше живота на останалите, като едно голямо семейство.
	Едни от най-щастливите детски спомени на Касандра беше огромното събиране за Деня на благодарността в къщата на леля Енца в покрайнините на Лонг Айлънд. Няколко дни по-късно, те се събираха в града за паленето на коледните светлини. Четирите майки особено много обичаха празниците, както и да създават празнични традиции… но нещата се промениха, след като леля Мари бе починала в Кулите на 11 септември. Черна дупка разкъса живота им. Кара и Елена вече нямаха родител, другите майки бяха изгубили сестра си, а мъката беше нещо осезаемо, от което не можеха да се отърсят дълго време. Това, че се подкрепяха една друга, им помогна да преминат през тези мрачни дни.
	А годините минаваха, момичетата пораснаха и някои от традициите малко се промениха. Елена, най-малката, отказваше да стъпи в Ню Йорк след смъртта на майка й и се премести с баща си… и наистина, никой не можеше да я вини. Джейд се беше преместила в Тампа преди няколко години. Макар че тази година всички успяха да отидат у леля Енца за Деня на благодарността, не всички щяха да присъстват на церемонията по паленето на коледните светлини. Всъщност, по ред причини, само Касандра и Бри щяха да отидат.
	И планираха да извлекат възможно най-голяма полза.
	Бри беше оставила дъщеря си при майка си за през нощта, така че да може да дойде до града. Сега двете с Кас се отправиха към „Рокфелер център“, навели глави срещу порива на студения вятър. Вървяха нагоре по „33-та улица“, за да могат да разгледат празничните витрини на „Мейсис“. След това минаха още няколко пресечки и завиха наляво по „Пето авеню“. Пътят пеша от „Пен стейшън“ до „Рокфелер център“ не беше кратък, но те обичаха да го минават всяка година, дори и в студа.
	Минаха покрай всички големи магазини, които украсяваха витрините си за празниците. Ароматът на захаросани ядки, претцели и дим се носеха из смразяващия въздух. Касандра се огледа и си усмихна щастливо. Градът имаше друга енергия по това време на годината, сякаш празничният сезон пръскаше магия и светлина наоколо, и всички изглеждаха… по-светли. Щастливи. Развълнувани. Настроението беше осезаемо и Касандра го обичаше. Всяка година то я зареждаше и я изпълваше с радост.
	Два часа по-късно, след церемонията по запалването на светлините, те си проправиха път обратно през тълпите. Вече бяха още по-измръзнали, но преплетоха ръце и се заприказваха, докато вървяха. Касандра говореше за това колко е натоварена програмата й заради задаващите се изпити следващата седмица. Бри разказваше за дъщеря си, Чарли, която риташе задници в местния хокеен отбор — единственото момиче, тя се пързаляше в кръгчета около всички момчета, природен талант. Касандра се възхищаваше на това. Деветгодишната й кръщелница беше избухлива като майка си. А Касандра обожаваше и двете им. Връхлетя я прилив на обич и тя лепна целувка на опакото на облечената в ръкавица ръка на Бри.
	— За какво беше това? — попита приятелката й, гледайки странно Касандра.
	— Просто те обичам. Толкова се радвам, че си тук.
	— Ооо. И аз те обичам. Не бих го пропуснала, Кас. — Бри стисна по-силно ръката на Касандра. — Ние трябва да запазим тези традиции живи, дори и всички останали да се издънят тази година.
	— Ще ми се Джейд да можеше да остане още няколко дни и да дойде с нас тази вечер — каза Касандра. — Не е идвала на паленето на светлините от колко, три или четири години?
	— Свекървата на леля Джиджи получи удар — напомни й Бри. — Трябваше да се прибират у дома.
	— Да, знам — каза меко Касандра. — Нямах намерение да прозвуча разглезено. — Тя се поколеба, чудейки се дали трябва да изрича на глас следващата си мисъл, после разбра, че може, разбира се: това беше Бри, най-добрата й приятелка на света, нейната сестра. — Може ли да те попитам нещо? Имам чувството, че Джейд… ми е ядосана. Или нещо такова. Беше дистанцирана в къщата на майка ти. — Тя сви рамене и продължи: — Може и да съм параноичка.
	— Не си — каза Бри, отнасяйки бутване от един минувач, което от своя страна я накара да се блъсне в Кас. И двете изсумтяха. — Виж, съжалявам, че се чувстваш така. Но знаеш, че сега тя преживява труден момент. Мисля, че малко… завижда, всъщност.
	Очите на Касандра се ококориха.
	— На мен?
	— Да.
	— Сериозно? — Касандра не можеше да го осмисли. — Защо?
	— Защото се справяш толкова добре — каза Бри, сякаш беше очевидно. — Създаваш си кариера, както го планира. Сега си една от най-младите асистенти в Нюйоркския университет. Вървиш към целта и успяваш. Джейд е безработна и не е сигурна какво я очаква. Мисля, че просто малко завижда. По онзи начин „на нея й се получава, а на мен не“.
	Касандра примига, вървейки в мълчание с Бри, докато го обмисляше. Накрая само въздъхна и каза:
	— Боже, надявам се да грешиш. Чувствам се ужасно.
	— Недей. Това си е свързано с Джейд, а не с теб — възрази Бри. — И когато се стегне, тя ще е способна отново да се радва за теб. — Тя дръпна Касандра, за да заобиколят смачкана чаша от сода на тротоара. — Не се тревожи. Джейд те обича. Всъщност не става въпрос за теб. Тя просто… ами, в лош момент е.
	— Ще ми се да поговори за това с мен — оплака се Касандра. — Може да разчита на мен.
	— Тя всъщност не говори с никого. Освен това, само предполагам.
	— Инстинктите ти обикновено са точни.
	— Вярно — каза Бри с усмивка. — Но все пак. Без тревоги тази вечер! Ще се забавляваме.
	— Забавление, а? — Вятърът повя и Касандра потръпна, докато продължаваха с разходката си по „Пето авеню“. — Забавление. Да. Мисля, че помня забавлението.
	— Наистина ли? Защото не мисля така. — Бри я стрелна с поглед. — Чарли спи при майка ми. Мога да се помотая малко. Ще отидем на бар, ще се напием малко и ще си прекараме добре.
	— Така ли? — попита Касандра. — Добре. Някакви идеи къде?
	— Не, но замръзвам. Като вече да не мога да си усещам лицето, такова замръзване — избърбори Бри. — Какво ще кажеш да се мушнем в следващото място, което изглежда прилично?
	— Съгласна съм.
	Минаха още една пресечка, свели глави срещу студения, остър вятър, преди Бри да каже:
	— Ето. Тук. Изглежда добре, изглежда топло. Става ли за теб?
	Касандра се вгледа във фасадата. „Таверна О’Райли“. Огромен венец с червени панделки и златисти камбанки висеше на вратата, а бърз класически рок можеше да се чуе през големите стъклени прозорци.
	— Предполагам…
	— Добре, защото трябва да бъда вътре. Сега. Хайде. — Държейки здраво ръката на Касандра, Бри я повлече през тежката дървена врата.
	Вътре беше топло и гостоприемно. Музиката беше по-силна сега, но накара крайниците на Касандра да се раздвижат инстинктивно. Беше приличен по размер, като за града, бар: дълга и тясна зала, високи тавани. Бели стени с рамкирани картини и всичко ирландско, дървени подове, няколко маси и столове покрай стените. Основното осветление беше приглушено, така че безкрайният низ от коледни лампички излъчваха светлина. Определено беше уютно. Касандра бързо преброи осем бар стола, подредени пред здрав, полиран, махагонов бар, с осем човека, които говореха и пиеха, почти изпълвайки докрай мястото.
	Бавната класически рокаджийска песен свърши и се превърна във версията на Игълс на „Моля те, ела си за Коледа“*, която Касандра винаги бе харесвала.
	[* Eagles — Please Come Home For Christmas — Б.пр.]
	И въпреки това, нещо в нея искаше да си върви. Почти като шепот на интуицията…
	— Малко е претъпкано — каза тя достатъчно силно, че да я чуят над шума. — Може би трябва да отидем някъде другаде.
	— Не, това е страхотно — каза Бри с усмивка. — Тук ми харесва. Уютно, но забавно. Не е долнопробно, но не е и лъскаво. Перфектно. — Тя свали шапката си и разкопча тежкото си палто.
	Въздишайки, Касандра свали шапката и черните си кожени ръкавици, и ги натика в джобовете на горско зеленото си вълнено палто. Бри вече умело си проправяше път между хората, за да се добере до свободно място на бара. Касандра разкопча палтото си и последва приятелката си. Имаше двама бармани — един в далечния край и един достатъчно близо, за да чуе Бри, обърнат с гръб, докато приготвяше питие.
	Точно когато Касандра застана до Бри, по-високият барман се обърна. Сърцето й спря в гърдите, после пропадна до стомаха й. Беше Шон. Шон Маккинън, когото не беше виждала, или с когото не беше контактувала от седем години, стоящ на броени сантиметри от нея. Мъжът, за когото някога си мислеше, че ще се омъжи… преди да я изостави и да разбие сърцето й. Да остави нея разбита.
	Едва успяваше да диша. Сякаш въздухът в стаята беше изсъхнал и се бе изпарил.
	С питие в ръка, той замръзна на място. Наситено сините му очи се разшириха и застинаха върху нея. Шокът видимо премина през красивото му лице, когато пребледня.
	Бри беше тази, която проговори; единствената, която очевидно беше способна да говори.
	— О. Боже. Мой.
	Сърцето на Касандра се понесе в галоп и кръвта забуча в ушите й. Не знаеше какво да каже или какво да направи. Шон Маккинън стоеше пред нея. Разделяше ги само барът. Беше необяснимо. Умът й се изпразни от съдържание.
	Той пръв откъсна поглед, оставяйки напитката, която държеше в ръка, на плота до мъжа вляво от Касандра. Подпря две ръце на бара, сякаш за да се стегне, и прехвърли поглед от нея към Бри и обратно към нея, преди да каже:
	— Наистина си ти.
	— Мислех, че живееш в Лос Анджелис — с мъка изрече тя.
	— Върнах се преди две години — каза той. Познатият тон на гласа му, ритъмът, напевният начин, по който ирландският му акцент караше думите му да звучат като музика, всичко това се заби право в сърцето й.
	Взираха се един в друг потресено, преди той да каже:
	— Боже, Каси, не мога да повярвам. Искам да кажа… какви са шансовете? Ню Йорк е голям град. — Той се ухили тъжно. — Радвам се да те видя.
	Нещо заклокочи в гърдите й и гърлото й се стегна. О, колко го беше обичала. И, о, как я беше наранил накрая. Порой от емоции я заля на разбиващи вълни: гняв, шок, възмущение… и копнеж, обагрен с най-обикновена похот. Той беше великолепен. Може би даже повече. По-секси от всякога, кретенът.
	— Изглеждаш невероятно — каза тихо той. Ъгълчето на устата му се изви в кривата усмивка, която я разтапяше. И сега караше коленете й да омекват. — Отрязала си косата си. И е толкова права.
	Несъзнателно, ръката й се вдигна, за да докосне косата й. В колежа, когато бяха двойка, чупливата й коса стигаше почти до кръста. Сега, като почти тридесетгодишна професорка по английски, тя се бе постарала да изглежда подобаващо: беше накарала да изправят къдриците й по химичен път и я беше отрязала до раменете.
	— Да, отрязах я. Преди доста време. И ти си направил същото.
	Той отново се ухили.
	— Мда, без повече опашки. — Косата му все още беше рошава, но стигаше само до челюстта му, а вече не беше под раменете. Освен това беше малко по-тъмна. Преди мислеше за косата му като са тъмно руса, но сега беше по-скоро златисто кафява. Спомняше си как изсветляваше през лятото и кичурите ставаха искрящо златисти. През ума й мина картината как прокарваше пръсти през нея, докато той я целуваше… усети как стомахът й бавно се преобърна и отмести поглед, надявайки се страните й да не горят, както изведнъж се случи с вътрешностите й.
	Наситено сините му очи трепнаха към Бри.
	— Все още сте приятелки, а? Това е хубаво. Здравей, Бри.
	— Здрасти. — Тя хвърли поглед към Касандра, после обратно към него. — Уау. Ъм… значи. Тук ли работиш?
	— Тук работя и притежавам половината от мястото. — Погледът му остана залепен за лицето на бившата му приятелка.
	— Вече не свириш ли на китара? — каза Касандра изненадано.
	— О, свиря по участия. Дори свиря тук един-два пъти седмично. Но ми трябваше нещо по-стабилно. Помниш ли най-добрия ми приятел, Джими О’Райли?
	— Разбира се, че го помня. — Касандра веднага се сети за блондина. Двамата с Шон бяха като братя, израствайки заедно в Ирландия. Джими пръв се беше преместил в Ню Йорк, на деветнадесет години, а Шон го беше последвал по-малко от година по-късно. Двамата дори деляха апартамент във Вилидж. Джими беше веселяк и търсеше да си прекарва добре, докато Шон беше напрегнат и замислен. Беше прекарвала доста време с приятеля на Шон. — Как е той?
	— Добре е. Когато се върнах в Ню Йорк преди две години, станахме партньори. Този бар — той притежава едната половина, а аз притежавам другата. Заедно сме в това. — Той не можеше да свали очи от Касандра, дори когато мъжът отдясно на Бри поиска бира. Сякаш беше в транс. Това я изнервяше.
	Тя преглътна с усилие и каза:
	— Ами, тогава трябва да те оставяме да работиш.
	— Ще останете ли за малко? — избърбори той. — Аз… беше ми приятно да си поговорим. — Морско сините му очи уловиха нейните и ги задържаха. — Мина много време. Ще се радвам да наваксаме. Моля те, Каси.
	Двете с Бри размениха бързи погледи.
	— Ти решаваш — промърмори Бри.
	„Да не съм луда? Би трябвало веднага да си вървя“, помисли си Касандра. „По същия начин, по който той си тръгна от мен, когато го молех да не го прави.“ Но погледът в очите му бе така искрен, така суров и открит… очевидно се радваше да я види и не искаше тя да си тръгва. Блестящите му сини очи на практика я умоляваха.
	И кого заблуждаваше? Тя искаше да говори с него, да седне и да се взира в него, да се опита да осмисли тази невероятна случайна среща. Колко пъти се бе чудила какво се е случило с него, с какво се занимава? Колко пъти се бе чудила как ли изглежда сега? Тя искаше да седне и да запомни всяка черта от лицето му.
	Поемайки си дълбоко дъх, тя кимна.
	— Предполагам. Искам да кажа, че ще останем за малко.
	— Фантастично — той въздъхна, ухилвайки се ярко. — Ъм… значи, какво пиете вие двете? Аз черпя.
	— Не е нужно да го правиш — каза Бри.
	— Разбира се, че може — каза Касандра с лека острота в гласа. — Това е най-малкото, което може да направи.
	Шон срещна погледа й, а после усмивката му посърна.
	— Така е.
	— Тогава, „Сам Адамс“* за мен — каза Бри. — Благодаря.
	[* Самюел Адамс — марка светла бира. — Б.пр.]
	— А за теб, любима? — Шон попита Касандра.
	Тя ахна леко, хваната неподготвена от небрежната употреба на старото му обръщение към нея. Касилюбима, казваше й той, превръщайки го в една дума. Или само Любима… през цялото време. Винаги.
	Той го осъзна моментално и пребледня леко.
	— Съжалявам, Каси. Просто ми се изплъзна…
	— Всичко е наред — каза тихо тя. Спомняйки си, тя добави: — Аз ще искам тъмна.
	Секси усмивката се завърна и очите му блеснаха.
	— А, това е добро момиче. — Той се обърна, за да вземе питиетата им.
	Бри сграбчи ръката на Касандра.
	— Олеле. Добре ли си?
	— Не — каза Касандра. Обземаше я вторичен потрес. Вълните на неверие разбъркваха вътрешностите й и караха краката й да треперят. — В шок съм. Не мога да мисля правилно.
	— Можем да си вървим веднага — каза Бри. — О, боже, трепериш.
	Касандра не го беше осъзнала, докато Бри не й го каза. Дълбок трепет разтърсваше тялото й.
	Бри стисна ръцете на приятелката си и ги разтри, опитвайки се да я успокои.
	— Ако искаш да си вървим, веднага се махаме. Сериозно, Кас. Каквото поискаш, правим го.
	— Не знам какво искам. Аз… просто не мога да повярвам — въздъхна Касандра. Тя се вгледа в приятелката си. — Имам предвид, както каза той, какви са шансовете? Колко е голям Ню Йорк? Това е безумие. — Тя хвърли поглед към Шон, на средата на бара, наливащ халба „Гинес“*. Шон Маккинън, пред нея, само на метри разстояние. Невероятно.
	[* Гинес — марка бира. — Б.пр.]
	— Е, това е сезонът на празничните чудеса, нали? — каза сухо Бри. Тя загледа по-отблизо приятелката си. — Кас? Сигурна ли си, че искаш да останеш?
	Тя въздъхна тежко и каза:
	— Да. Искам да чуя какво изобщо иска да ми каже. — Устните й се извика, когато добави: — Изглежда добре, нали? Трябва да се признае.
	— О, да. Със сигурност остарява добре — каза Бри. — Всъщност, сега е по-секси, отколкото преди седем години, плъхът.
	— Знам. Напълно е така. Не е честно. Проклет да е. — Касандра преглътна с усилие и изви врат, търсейки място, където да седнат. — Не мисля, че има празни столове…
	— Е, ще открием поне един — каза решително Бри. — Не само защото трепериш, но защото няма да висим тук на бара, изглеждайки така, все едно го правим заради него. Няма никакъв начин.
	Касандра само кимна. Главата й се въртеше. Той се радваше да я види. Живееше в Ню Йорк? Беше съсобственик на бар? Беше твърде много. Мозъкът й беше претоварен, а стомахът й беше вързан на възел.
	— Радвам се, че си тук — прошепна тя в ухото на Бри.
	— Аз също. Когато се видяхте, помислих, че и двамата ще паднете. Знам, че аз почти го направих. — Бри отново стисна ръката й.
	Касандра се смръщи, когато призна:
	— Гордостта и егото ми крещят. Казват да му тегля една, просто да си тръгна веднага и повече да не поглеждам назад. Както той направи с мен…
	Бри стоеше мълчалива, наблюдавайки приятелката си.
	Касандра въздъхна тежко.
	— Той ме нарани толкова много, Бри. Само като го гледам и всичко се връща. — Тя облиза внезапно пресъхналите си устни. — От това колко добре бяхме заедно до това как ме съсипа, когато си тръгна… ъгх — тя потрепери.
	Бри уви ръка около раменете й.
	— Всеки, който би си тръгнал от нещо подобно на онова, което имахте вие двамата… тогава го казах, ще го кажа и сега: той беше пълен тъпак.
	Касандра изсумтя от смях.
	— Мда. И въпреки това му давам шанс да говори с мен. Така че може би и аз съм тъпачка.
	— Мне. Ти си човек. Това е от любопитство, чисто и просто. — Бри я стисна в подкрепяща прегръдка. — Виж, каквото и да стане тук, аз ти пазя гърба.
	— Винаги си го правила. И съм толкова благодарна за това.
	
	
>	Глава 2
	
	Шон хвърли поглед към Каси и Бри за стотен път. След като им беше дал питиетата им, те се бяха преместили по-навътре в бара и бяха открили един празен стол. Той наблюдаваше как един младеж им предложи друг стол и помогна и на двете им с палтата, карайки вътрешностите на Шон да се напрегнат. Но момичетата очевидно го бяха отсвирили, защото през последните двадесет минути стояха близо една до друга, сгушени и си говореха.
	Той имаше някаква представа за какво — кого — си говореха.
	Главата му все още се въртеше. От всички барове в цял Ню Йорк, тя да влезе в неговия? Невероятно. Откачено съвпадение. Съдба може би? Кой, по дяволите, да знае.
	Това да я гледа беше като някакъв странен сън — тя беше натрапчиво позната и не изглеждаше реално, че беше тук. Не можеше да повярва, че се беше съгласила да остане и да говори с него. Беше милостива, въпреки пламъчето на гнева, което бе видял да пламва в красивите й кафяви очи.
	Тези очи… бяха го привлекли от момента, в който я срещна. Дълбоки, с цвят на кафе, преливащи от топлина и интелект, моментално го бяха пленили. После, когато бяха гаджета, той безкрайно се взираше в тях, чувствайки се така, сякаш можеше да стигне до душата й през този топъл, тъмен вход…
	Като я гледаше сега, спомени, които не бяха изплували с години, го заляха.
	Как я целува, как прокарва пръсти през лъскавата й, дълга до кръста коса… безкрайни часове, през които изследваше съблазнителното й тяло, правейки любов с нея нощ след нощ… смееха се заедно, когато седяха и говореха в бара след някое участие… как великолепните й очи се разшириха, когато го видя за пръв път, а той почувства как го удря вълната от откритата й любов към него…
	Спомни си деня, когато се срещнаха, много подобен на днешния ден. С лекота можеше да си го припомни, почти всеки детайл.
	Беше особено студено като за първия ден от декември. Няколко месеца преди да стане на двадесет и три, вече живееше в Манхатън от около три години. Нетърпелив да се измъкне от пренаселената си къща — тъй като беше четвъртото от осем деца, той нямаше никакво лично пространство — и да се махне от замиращото малко градче, той бе напуснал Ирландия, за да дойде в Америка. Джими, най-добрият му приятел, обичаше живота в Ню Йорк, откакто се бе преместил предната година и продължаваше да окуражава Шон да опита.
	Беше го обмислял няколко месеца, преди да се реши на тази крачка. Трябваше да си намери работа, разбира се. Нещо физическо, нещо, което не изисква много четене или стоене на едно място. Но в Ню Йорк имаше много подобни работни места и беше фантастичен град, в който да свири на китарата, да пее и да си намери постоянни изяви. Това беше истинската му страст, онова, което наистина искаше, а не можеше да го прави в Килдеър*.
	[* Килдеър (на английски County Kildare, на ирландски Contae Chill Dara) е едно от 26-те графства на Ирландия. — Б.пр.]
	Нанесе се при Джими във Вилидж. Намери си работа в пощенски клон в центъра на града, вдигайки тежките неща и работеше там пет дни в седмицата. А след няколко седмици на пестене, той бе открил места, където да свири и пее. Пееше кавъри на песни и няколко, които сам бе написал. Пееше акустично соло, а след време се включи в кавър група. Шоутата бяха все в невзрачни малки барове и клубове, понякога само с шепа слушатели, но не го беше грижа. Той просто искаше да свири. Това го поддържаше.
	Джими работеше като барман в малко, но популярно местенце, близо до Вашингтон скуеър парк, а Шон прекарваше време там, когато не работеше, пиеше бири или свиреше на акустична китара една вечер в седмицата. И не му липсваха момичета. Имаше много. Както беше предрекъл Джими, те се тълпяха около него. Падаха си по ирландския му акцент, очарователните му маниери, дългата му тъмно руса коса, която стигаше до раменете му, пеенето и свиренето му на китара… за него животът в Америка беше доста сладък.
	През онзи първи ден от декември, той бе излязъл от таксито, изваждайки китарата и големия усилвател от багажника. Усилвателят беше толкова тежък и неудобен за носене, а беше и така студено, че се наложи да вземе такси, твърде далече, за да върви пеша. Дени, барабанистът на групата, с която напоследък свиреше на някои редовни изяви, го беше поканил на вечеря, преди да се отправят заедно към шоуто за вечерта. Дени имаше нова приятелка, сладка италианка на име Джина, която обичаше да готви и живееше на територията на Нюйоркския университет, близо до мястото на тазвечерното изпълнение. Колкото и да обичаше пица, ако хапнеше още малко, Шон мислеше, че може и да се превърне в такава. Копнеейки за прилично домашно приготвено ядене, той бе приел поканата.
	Беше така фокусиран да влачи усилвателя по каменните стълби на жилищната сграда на Джина, че не видя жената, която стоеше на върха им, държейки входната врата отворена, докато едва не се блъсна в нея. Той вдигна поглед към лицето на едно от най-красивите момичета, които някога беше виждал. Тъмна, чуплива коса, супер дълга, обрамчваща бледо лице с плътни устни и очи, които блестяха насреща му. Бяха така топло кафяви, че му се прииска да потъне в тях. И донякъде го направи. За пръв път от много дълго време насам, той откри, че е като с вързан език пред прекрасно момиче.
	Тя му се усмихна и сякаш го окъпа в светлина.
	— Влизай — каза тя. — Гледах те как се бориш с това, исках да помогна.
	— Това е много мило от твоя страна — каза той, мозъкът му се задейства отново. — Много ти благодаря. — Той мина покрай нея навътре във фоайето, влачейки стария усилвател със себе си и открадвайки си погледи към нея. Беше средна на ръст, но по-голямата част от тялото й бе скрита под това дълго, керемидено, вълнено палто. Косата стигаше до средата на гърба й, а на него му се прииска да прокара пръсти през тази плътна, лъскава грива.
	Тя влезе заедно с него и отвори главната врата.
	— И ти ли си нагоре? — попита той.
	— Не, всъщност излизам — каза тя. — Живея тук. — Гласът й бе сладък, но имаше една острота — беше умна, личеше си. Наистина умна. Чуваше го в гласа й и го виждаше в очите й; излъчваше се от нея, както и добротата й. Тя беше… порядъчна. Добро момиче. Дяволски красива. И всичко това го привличаше. Беше моментално покорен.
	Искайки да я чуе да говори още, той продължи.
	— Живееш тук, а? Имам приятел тук, поканиха ме на вечеря. — Не можеше да свали очи от нея. Нещо в него усещаше буквално физическо привличане към нея… нямаше логика, но го усещаше. Не искаше тя да си тръгва все още. Така че си лепна широка усмивка и действа. — Има ли някакъв шанс да поискаш да се присъединиш?
	Тя примигна насреща му, ококорено.
	— Ъм… благодаря ти, но не, не мога. На път съм за вечеря с моя приятелка. Но благодаря.
	Тя стояха и се взираха един в друг няколко секунди. Въздухът около тях изглежда пукаше от електричество. Той протегна ръка.
	— Казвам се Шон. Шон Маккинън. Приятно ми е да се запознаем…?
	— Касандра Байнс. — Тя се усмихна отново и стисна ръката му. Нейната беше топла; той усети топлината дори през ръкавицата си. Това бе едно от нещата, които го привлякоха: топлината й. Нежното й излъчване.
	— Радвам се да се запознаем. Имаш красиво име. — Той я зяпа още няколко секунди, после осъзна, че прекалява и откъсна поглед. Огледа се наоколо. — Ъм… може ли да ми кажеш къде е асансьорът?
	— Ето там. — Тя посочи надолу по коридора, но после, изглежда, промени решението си и вместо това се приближи към него, натискайки бутона на стената. Обърна се да го погледне, когато той я последва, мъкнейки големия усилвател по коридора. Когато очите им се срещнаха отново, те задържаха поглед. Бледа руменина се появи на бузите й и тя срамежливо прехапа устна.
	Сърцето му прескочи удар. Исусе, беше красива. Абсолютно очарователна.
	— Харесваш ли музиката?
	— Какво? — Тя примига. — Музика? Да, разбира се.
	— Добре. — Той посочи китарата, която все още висеше на рамото му. — Аз свиря. Очевидно. И пея. — Той се ухили, надявайки се да не звучи като идиот. — Имам участие по-късно тази вечер. В „Джон-О“, на ъгъла на „Дванадесета“ и „Първа улица“. Свирим от десет до полунощ. Защо не дойдеш? Може да ти хареса.
	Очите й се разшириха.
	— Ъм… не знам…
	— Хайде, ще бъде забавно! Аз, ъм… наистина ще се радвам да те видя там. Помисли си?
	Вратата на асансьора се отвори и тя вдигна ръка, за да я задържи отворена за него. Той мина покрай нея и й благодари, докато сместваше вътре усилвателя, китарата и самия себе си. Но когато тя свали ръка, неговата се стрелна, за да задържи вратата, а очите му задържаха нейните, когато я попита с весел тон:
	— Та, Каси? Ще те видя ли тази вечер? — Моля те, кажи да, помисли си той, мълчаливо навивайки я да приеме.
	Срамежлива, но очарована усмивка се прокрадна на лицето й.
	— Ще си помисля.
	— Ще те черпя питие — обеща той.
	— Не можеш — каза тя със съжаление. — Само на двадесет съм. Ще стана на двадесет и една през април.
	— А. Е, въпреки това можеш да влезеш. Ще те черпя сода — подразни я той. — Но ела на участието.
	— Ще си помисля — каза тя отново, този път по-твърдо.
	Не я притискай, момче.
	— Добре. Надявам се да се появиш. — Той погледна към нея, попивайки я с поглед, молейки се на Бог да се съгласи. — Благодаря отново за помощта. Много мило от твоя страна. Оценявам го.
	— Пак заповядай. Беше ми приятно, Шон.
	— Удоволствието беше мое. — Той натисна бутона за петия етаж. — Така. Е, Честита Коледа, ако не те видя.
	Докато вратата се затваряше, тя бързо отвърна:
	— Весела Коледа.
	По-късно вечерта, от началото на участието им беше минало около половин час и той беше изгубил надежда, че тя ще дойде… и точно когато настроението му започна да помръква от това разочарование, се появи в малкия клуб. Сърцето му се изстреля във висините, докато я гледаше как влиза с още две момичета — за безопасност, предположи той. Намериха си маса встрани, той й се усмихна ослепително, и момичетата останаха за остатъка от участието им. След като приключи със свиренето, той отиде право при нея и седна… приятелките й се преместиха на друга маса в другия край на бара, за да им дадат малко пространство, а те двамата с Каси се заприказваха. Връзката беше мигновена. Може би се бе влюбил в нея още тогава. Винаги си го бе мислил. Говориха с часове, докато клубът затвори…
	И това беше. Оттогава насетне бяха неразделни, в продължение на година и половина. Животът му се бе променил безвъзвратно в онази нощ.
	Сега я гледаше, стоейки в другия край на стаята, и милиони спомени го заливаха. От това сърцето го болеше и кръвта му препускаше. Обичаше я повече от всяка друга.
	Той се беше затворил след раздялата им, по свой избор. Стараеше се да е зает, прекалено зает за да има изобщо време за гадже. Бе решил, че така е по-добре, не му трябваха ограниченията на връзка… и не искаше отговорността от това да държи отново в ръце нечие сърце.
	Знаеше колко дълбоко бе наранил Каси, когато бе скъсал с нея, а дори не искаше друга жена да го гледа по този начин. Израженията на отчаяние, после на болка, а след това на гняв по лицето й, докато любовта й към него за няколко мъчителни седмици пред очите му се превърна в пламенна омраза… беше отвратително. Беше само по негова вина, той го беше сторил и го знаеше. От това не му ставаше по-лесно да го приеме. Той трябваше да си върви. Не можеше да понесе мисълта да се натъкне на нея в Манхатън. Затова се премести в Лос Анджелис. Отдалечи се възможно най-много от нея.
	Сега я погледна за стотен път и усети как гърдите му се стягат. Можеше да си открадва по някой поглед от мястото си зад бара и го правеше възможно най-често. Каси беше още по-красива сега, отколкото тогава, ако изобщо беше възможно. И въпреки това сега бе различна, по много видими начини. Не беше само прическата й, имаше го в начина, по който се носеше по-уверено, изтънчено, зряло. А начинът, по който го гледаше, беше внимателен, предпазлив. Преди го гледаше така, сякаш той държеше света в ръката си, заедно със сърцето й… но не и сега, това бе сигурно. Тя бе изтънчена професионалистка.
	Умираше да поговори с нея. Не че знаеше какво, по дяволите, да каже. Но, мили боже, тя бе в неговия бар, от всички барове в Ню Йорк. Коледно чудо ли беше това? Той се присмя на себе си заради тази мисъл. Но човек никога не знае…
	Единственият проблем бе, че барът беше препълнен. Не бе спрял да сервира питиета дори за минута, откакто хората започнаха да се изсипват след запалването на светлините, точно както бе предрекъл Джими.
	Най-накрая той улови погледа на по-малката си сестра, когато тя излезе от кухнята. Тя беше сервитьорка, но той настойчиво й махна. Анна се приближи към него с усмивка.
	— Хей, Шони — каза тя, късата й руса коса надничаше изпод шапка на Дядо Коледа. — Харесва ли ти шапката? Реших, че ще е сладко.
	— Трябва ми услуга — избърбори той.
	— Ха! — Анна завъртя очи. — Каква е историята?
	— Помниш ли момичето отпреди няколко години, за което ти разказвах? Каси от Нюйоркския университет?
	— Онази, която заряза и после се шля безцелно кой знае колко време?
	Шон трепна, свивайки се.
	— Мда. Това момиче.
	Анна се подсмихна.
	— И какво за нея?
	Той се наведе, за да може тя да го чуе по-добре.
	— Тя е тук, Ани. В бара. Седи ей там. Искам да отида да говоря с нея, но съм така дяволски зает тук…
	— Върви! Разбира се, Шон, върви! Аз ще се погрижа за бара. Вземи си колкото време ти трябва. — Тя импулсивно го прегърна и добави — Размекваш се. — Тя вече вървеше към края на бара, за да може да мине зад плота.
	— Бог да те благослови, Анна — каза той на гърба й. Набързо напълни две нови чаши с „Гинес“, грабна още една бутилка „Сам Адамс“ и ги сложи на малък, кръгъл поднос, за да ги отнесе до мястото, където седяха и си говореха Каси и Бри. Отправи още една бърза молитва към небесата, лепна целувка на бузата на Анна, докато я подминаваше, и започна да си проправя път през шумния бар.
	
	
>	Глава 3
	
	— Със сигурност му отнема време да дойде, нали — отбеляза Касандра.
	— Кас. Остави го на мира — каза Бри. — Тук е претъпкано. Той е на работа. Зает е.
	Касандра я стрелна с поглед.
	— Оправдаваш го.
	— Какво? Не. Това са факти. — Сабрина Джървейз присви очи срещу приятелката си. — Никога не бих го оправдавала. Не и след онова, което ти причини.
	— Знам. — Касандра изпи остатъка от своя „Гинес“. Песента по уредбата се смени отново, сега с версията на Ронетс на песента „Разходка с шейна*“. Игривостта на старата класика обаче не развърза възела в гърдите й.
	[* The Ronettes — Sleigh Ride. — Б.пр.]
	Бри пресуши бутилката си с бира, преди да каже:
	— Кас. Аз съм онази, на чието рамо плака с месеци, след като той си тръгна. Сърцето ми се къса да те гледам така. Ти беше съсипана. Повече от съсипана.
	Касандра потръпна, когато си спомни онези дни.
	— Мда.
	— Имаше моменти, когато си мислех, че никога няма да го превъзмогнеш. Така че, да, малко съм защитнически настроена, когато става дума за него, също и внимателна. — Бри сви рамене и изви тънката си вежда. — Не се извинявам за това.
	— Добре. Недей. — Касандра се приведе и прегърна набързо приятелката си. — Обичам те.
	Тя не можеше да го каже на глас, но Бри беше права. Само като видя Шон, потвърди страха, който я гризеше — все още изпитваше нещо, когато го погледнеше. Но и гневът беше там, а тя имаше пълното право да е ядосана. Той бе захвърлил връзката им като вчерашен боклук, без разумно обяснение. Без значение колко бе плакала или опитвала да говори с него, или дори да моли… щом той реши, че са приключили, това беше. Нищо от това, което тя каза или направи, не го бе разколебало.
	След раздялата, сърцето я болеше със седмици, преди парализиращата тъга да се превърне в нажежен до червено гняв. Как смееше да се отнася така с нея? Не заслужаваше любовта й; не заслужаваше нея. Яростта й, презрението й, те й помагаха да преживее нощите, когато скръбта заплашваше да я повали. Отне много време, повече от година, но тя бавно превъзмогна Шон Маккинън. И го изтика от ума си, и продължи с живота си.
	Или поне така си мислеше.
	Онова, което я безпокоеше сега, бе, че ако го беше преодоляла на сто процента, сега нямаше да чувства нищо. Противоположното на любовта не беше омразата, а безразличието, но тя дяволски сигурно не чувстваше безразличие, когато погледнеше към него. Висок и строен, с грубовата красота, излъчващ сексапил иззад бара, раздавайки питиета и бърборейки с чар и с лекота, той бе също толкова привлекателен за нея, колкото и преди. Проклятие.
	Надяваше се да не си е проличало. Искаше той да я мисли за безразлична. Така беше по-добре. Определено й се искаше да беше… тя изпъна рамене и гръб, търсейки най-хладнокръвното си и спокойно изражение. Не проработи.
	— Боже, обичах го, Бри — каза тя.
	— Знам, миличка — промърмори Сабрина, стисвайки ръката й.
	Касандра отново хвърли поглед към него. Говореше с една от сервитьорките, ниска, хубава блондинка, която носеше шапка на Дядо Коледа. Мимолетно се зачуди дали излизат заедно. Защо не? Той беше великолепен, секси, чаровен — вероятно жените постоянно му се хвърляха отгоре. Защо това караше вътрешностите й да се свиват от ревност? Не беше нейна работа какво правеше или кого оправяше.
	— Оливър Потсън ме покани да отида с него на партито на факултета — каза тя на Бри, опитвайки се да смени темата.
	— О. Гадост. — Бри сбръчка нос. — Като на среща? Или само като придружител?
	— Мисля, че като на среща и „гадост“ е точно определение — каза Касандра. — Някак си ме побиват тръпки от него. Гледа ме сякаш съм… храна или нещо такова. — Тя потрепери.
	— Ти какво отговори?
	— Отказах му възможно най-учтиво, разбира се. Имам предвид, ехо, той е ръководителят на катедрата ми.
	— Това може да стане проблем — предупреди Бри. — Внимавай.
	— Опитвам се! Но той не се отказва.
	— Това е тормоз — настоя Бри.
	— Все още не, но е на ръба. — Касандра въздъхна. — При кого изобщо да отида? Той е ръководителят на катедрата по английски. Опитвам се просто да стоя приветлива, учтива и безучастна.
	— Звучи така, сякаш той не се нуждае от много окуражаване — измърмори Бри.
	— Знам. Гадост. — Касандра се обърна, за да открадне нов поглед на Шон. Той пълнеше чаша с ейл, фокусиран върху задачата си. — Оливър е пълната противоположност на Шон.
	Бри се изсмя саркастично.
	— Без майтап! Но оттогава излизаш само с такива. Мъже, които бяха…
	— Удобни — промърмори Касандра. — Без музиканти, без чаровни ирландци, без такива, които излъчват сексапил и ме карат да искам да им разкъсам дрехите.
	— Скучни — каза сухо Бри.
	— Мда — потвърди Касандра. — Двамата с Шон бяхме така свързани… че беше всепоглъщащо. И след като приключи, чувствах се така празна и сива, когато тази страст и чувства изчезнаха… — Очите й се извърнаха настрани, малко засрамена от признанието за нещо толкова лично.
	— Била съм там — напомни й нежно Бри.
	— Да. Знам. Разбираш. — Тя прочисти гърло и се огледа из препълнения бар, заглеждайки всичко.
	Беше шумно, енергията бе френетична. Мястото й вече не беше тук. Въпреки че беше само на двадесет и девет и живееше в най-големия, най-жив град в света, тя не ходеше по барове и не се напиваше. Не се беше мотала по такива места от колежанските си дни…
	Дълги вечери навън с Шон. Бяха неразделни за година и половина, докато бяха двойка, на края на обучението й в Нюйоркския университет. По няколко нощи в седмицата, когато приключеше с ученето, тя сядаше в дъното на баровете и клубовете в Манхатън, докато той свиреше. Шон свиреше на китара и пееше, а тя седеше в дъното, пиеше „Секс на плажа“ и гледаше своя великолепен, талантлив, харизматичен приятел. След като приключеше със свиренето, те си взимаха няколко питиета, нещо за ядене, после отиваха в апартамента на някой от двамата и правеха любов до изгрева…
	Дълго потискани спомени изплуваха и я заляха с емоции. Не искаше да си спомня колко добри бяха двамата заедно. Не искаше да се чувства тъжна или носталгична. Тя стрелна твърд поглед към Шон.
	— Не трябва да съм тук. Трябва да си вървим.
	— Тогава да си вървим — каза Бри, без пауза.
	— Той ме съсипа — избърбори Касандра във внезапен пристъп на гняв. — Изобщо не трябва да говоря с него, още по-малко пък да стоя в бара му. Казах му, че ще чакам? Какво си мислех?
	— Че си любопитна какво има да каже? — предположи Бри.
	Касандра въздъхна раздразнено.
	— Мда. Да. Това. А не трябва. Не трябва да ми пука.
	Бри остави празната си бутилка на пода под стола си.
	— Слушай тогава. Когато той дойде да говори с теб, искаш ли да остана или искаш да се разкарам?
	Касандра прехапа устна.
	— Не знам. Аз… — Тя сви рамене.
	— Тогава ще действаме по усет. Мога да те разчитам достатъчно добре, така че ще знам какво да правя. — Бри извърна глава, за да погледне отново. — Е, той най-сетне идва. С още питиета. Добра тактика. Чаровник.
	Касандра завъртя рамене. Очите й вече бяха приковани върху Шон, гледайки го, докато балансираше подноса и проправяйки си път към тях, през претъпкания бар. Движеше се бавно, с мъжествена грациозност, облечен в обикновена черна тениска с дълги ръкави и износени дънки, които стояха ниско на тесния му ханш. Тя преглътна една въздишка. Боже, той беше по-секси от всякога. Топлина изпълни тялото й само от това, че го гледаше, карайки определени части от нея да изпитат силен копнеж, какъвто отдавна не бяха. Очите й алчно го изпиваха. Все още строен и с широки рамене, еднодневна златиста брада покриваше челюстта му, гъстата му, медно кестенява коса умоляваше да си играят с нея и да бъде отметната от очите му…
	И тези очи. О, как винаги бе обичала очите му. Това наситено тъмно синьо, така дълбоко и остро. Щяха да се заковат отгоре й като ракети с топлинно насочване, търсещи, сякаш се опитваха да видят дълбоко в душата й. Или просто щеше да я държи пленена с дълги, обожаващи погледи, които я караха да се разтапя вътрешно.
	Горе-долу както сега. Беше се съсредоточил върху нея, когато застана пред тях.
	— Толкова съжалявам, че не успях да дойда по-рано — каза той, подавайки на Касандра нова чаша, после давайки на Бри бирата й. — Тази вечер е наистина напечено. Накрая накарах сестра ми да ми направи услуга и да ме покрие за известно време.
	— Това е мило от нейна страна — каза Бри.
	— Сестра ти? — Касандра беше изненадана. — Една от сестрите ти сега е в Ню Йорк? Коя?
	— Анна — каза той. — Най-малката. — Той посочи към блондинката с шапка на Дядо Коледа, а гордостта на Касандра бе наранена от неудобството заради ревността й. — Премести се тук в края на лятото и работи тук. Сега е на двадесет и пет. Кара курсове в Модния институт. Иска да е някакъв дизайнер.
	Без свободни столове наоколо, Шон клекна до нивото на очите им. Беше толкова близо, че Касандра можеше да види русите връхчета на миглите му и да помирише аромата му, мускусен и мъжествен. Накара главата й да се замае.
	— Радвам се да те видя, Каси — каза меко той. Очите му се впиха в нейните. — Аз съм… поразен. Имам предвид, от всички барове в града… страшно съвпадение, а? И много се радвам. Честно, не мислех, че ще те видя някога вече. Много е хубаво… и потресаващо, наистина.
	Тя не можеше да проговори. Изведнъж поразена от емоции, с чувства, които не можеше дори да определи, седеше там вкаменена, взирайки се в него. Той все още мощно разбъркваше сърцето й. Все още я гледаше по онзи начин, сякаш тя бе най-важния човек в света. Самото му присъствие й влияеше силно, както винаги.
	Това беше лошо. Това беше… опасно.
	Защото не можеше да мисли нормално. А откакто бе преодоляла разбитото сърце, тя се бе постарала да мисли рационално. Да бъде по-умна относно изборите си. Да не бъде съблазнена от страст или силни емоции. Това, че сега той имаше такъв ефект върху нея, изневиделица, едновременно я плашеше и ядосваше. Искаше да го блъсне и да го прати по задник на пода… но също така искаше и да метне ръце около врата му и да вдиша аромата му.
	Вътрешно тя бе пълна каша. Само се молеше да не й личи.
	— Добре ли си? — попита нежно той.
	— Не — прошепна тя. — Аз… мисля, че просто съм в шок. И аз не мислех, че някога ще те видя отново.
	— Знам — отвърна с шепот той. — Просто не мога да го повярвам. — Ярките му сини очи обходиха лицето й. — Не мога да спра да те зяпам, съжалявам. Толкова е хубаво, че те виждам. Аз, ъм… ами…
	Бри се изстреля на крака.
	— Ето, седни — тя инструктира Шон. — Вземи стола ми. Седни.
	Той прочисти гърло и също се изправи.
	— Не, не, ти седни.
	— Шон. Вие двамата трябва да говорите. Аз се пречкам. — Бри погледна към приятелката си. — Хей.
	Касандра примигна, магията бе развалена и вдигна поглед към нея.
	— Да?
	— Добре си.
	Не беше въпрос, беше напомняне. Касандра кимна.
	— Защо тримата не отидем отзад в офиса? — предложи Шон, държейки чашата си с „Гинес“ в едната ръка, докато сочеше назад с другата. — Ще можем да се чуваме по-добре, да имаме някакво усамотение. Има място всички да седнем…
	— Не — каза Бри. — Вие двамата вървете и говорете. Аз си отивам вкъщи.
	— Това беше нашата вечер заедно — възрази Касандра.
	— Да, и беше страхотно — каза Бри. — Но ще довърша тази бира, после ще взема такси до „Пен“ и ще си вървя у дома. Всичко е наред. Вие двамата продължавайте. — Тя фиксира Шон с твърд поглед. — Обаче вече знам къде да те намеря. Помни го.
	Шон погледна към решителното изражение на дребната брюнетка. Ако беше 157 см., това щеше да бъде щедро предположение. Но той видя стегнатата й челюст, огънят в маслинено зелените й очи и мрачно каза:
	— Не се съмнявам.
	— Добре. — Бри се наведе да прегърне приятелката си и прошепна в ухото й: — Ще се справиш. Не му отпускай дори сантиметър, без да го накараш да се моли за него.
	Касандра я прегърна в отговор и каза:
	— Ще ти се обадя сутринта.
	— Не, ще ми изпратиш съобщение тази вечер още щом приключиш — поправи я Бри. — Не ме е грижа по кое време. Пиши ми. — Тя се изправи и със свободната си ръка грабна палтото си от облегалката на стола, после посочи към Шон с ръката, с която държеше бирата. — Добре. Тръгвам. Благодаря за питиетата.
	Той кимна мълчаливо.
	Бри стрелна последен поглед към Касандра, после се отдалечи.
	Шон седна на освободения стол и въздъхна.
	— Тя ме мрази — каза той.
	— Мдам — каза Касандра. — Но виниш ли я?
	— Не. — Очите на Шон трепнаха към отдалечаващия се гръб на Бри сред тълпата. Песента от колоните се смени на версията на Браян Адамс на „Тичай, Рудолф, тичай“*, а той се обърна към Касандра.
	[* Bryan Adams — Run Rudolph Run — Б.пр.]
	— Всъщност съм изненадан, че се съгласи да останеш и да говорим. Мислех, че и ти ме мразиш.
	— Така беше. За дълго време — каза тя.
	Той се взираше в нея, разтърсен от откровеността й.
	— Сигурен съм, че е така.
	— Вече съм над това — хладнокръвно го информира тя.
	— Добре е да го знам — промърмори той. Нещо в него се преобърна, вълна на съжаление, от която малко му призля. Беше я накарал да го мрази. Той потърка с ръка челюстта си, четината му напомни, че не се беше бръснал от три дни.
	Тя го беше мразила.
	По времето, когато беше скъсал с нея, точно това искаше. Беше си помислил, че е по-добре да го намрази, отколкото да вехне по него, че омразата ще й помогне да продължи с живота си. Но да чуе, че бе успял… болеше. Караше стомаха му да се свива.
	— Искрено съжалявам за това.
	— За кое? — попита тя, в гласа й се усещаше раздразнение. — Че ме накара да те намразя?
	— Да.
	Тя сви рамене, погледът й трепна встрани.
	Той усещаше лицето си зачервено. Вдигна чашата си и отпи няколко големи глътки. Тя нямаше да го улесни. Но, хей, той беше този, който я помоли да остане.
	Тя отпи от чашата си с „Гинес“ и облиза пяната от устните си с невинен жест, който накара дъхът му да секне. Какво му правеше преди с този език. Тези устни. Тази сочна уста… кръвта бушуваше в тялото му и изведнъж дънките му станаха твърде тесни. Исусе, нямаше ли срам? Той прочисти гърлото си.
	— Искаш ли да говорим някъде навън? — попита той, достатъчно силно за да бъде чут над звучащата коледна песен. — Или искаш да отидем отзад в офиса, както предложих? Там има диван и стол. Каквото поискаш, Каси.
	Тя отново отпия от своя „Гинес“, преди да отвърне:
	— Никой не ме нарича така.
	Веждите му се смръщиха.
	— Как да те нарича? Каси?
	Тя кимна.
	— Не позволявам на никого. Казваха ми Каси, когато бях дете, през цялото време, но накарах всички да спрат, когато стигнах тийнейджърските години. Мислех си, че „Каси“ е детинско. После срещнах теб… ти винаги ме наричаше така, още от първия ден.
	— Така беше. — Ъгълчетата на устата му се повдигнаха.
	— Е, не позволявам на никой друг да ме нарича така, след като скъсахме. Защото ми напомняше за теб. — Тя хвана чашата си с „Гинес“ с две ръце, върху коляното си, позата й бе напрегната.
	— И като ме чуваш да те наричам така, връща обратно спомените? — попита той, взирайки се в очите й.
	Тя се вгледа в лицето му. Красивото му лице, толкова познато и в същото време странно. Няколко линийки от смях бяха изсечени в ъгълчетата на очите му сега, само добавяйки към сексапила му, който вече беше извън границите. Малката сребърна халка на ухото му проблесна на светлината. През морето от тъмно златиста четина, която покриваше силната му челюст, устните му бяха чувствени, примамливи… той се целуваше невероятно. Обзалагаше се, че сега беше още по-добър. Топлина премина през нея при мисълта.
	— Може би — промърмори тя.
	— Може би, а? — Гласът му стана по-дълбок, когато попита: — Някои добри, надявам се?
	Това я накара да направи пауза, преди да отговори честно:
	— И добри, и лоши.
	Усмивката избледня.
	— Разбирам. — Той се изправи, после се наведе да вземе палтото й от облегалката на стола. — Хайде. Да отидем някъде, където наистина можем да поговорим.
	Вълна на нервно вълнение премина през нея, но тя накара чертите си да изглеждат неутрални, когато се изправи на крака.
	— Води по пътя.
	
	
>	Глава 4
	
	Шумът от бара бе моментално заглушен, когато Шон затвори вратата на офиса зад Каси. Той я наблюдаваше, докато тя любопитно оглеждаше малката стая, преди да седне в далечния край на износения диван, до палтото му. Тя държеше халбата си с две ръце, отново подпирайки я на коляното си. Върховете на пръстите й, с тъмно червен лак, обикаляха ръба на чашата отново и отново. Винаги бе била склонна да се върти, когато се чувства неспокойно, помни си той и се зарадва да разбере, че не само той се чувства нервен.
	Шон се опитваше да изглежда безгрижен, когато седна в другия край на дивана, внимавайки краката им да не се сблъскат или да не я докосне. Но очите му жадно я изпиваха. Косата й беше толкова различна, че все още го поразяваше. Сега изглеждаше толкова излъскано и професионално. Черният й пуловер с поло яка изглеждаше мек, вероятно кашмирен, и пръстите го сърбяха да я докосне. Тя бе все така стройна, но извивката на пълните й гърди го разсейваше. Споменът за тях, тежки и великолепни, когато изпълваха ръцете му, премина през ума му и изпрати електричен заряд право в слабините му. Дори и сега го подлудяваше от страст. Той прочисти гърло и се насили да откъсне поглед.
	Беше облечена хубаво, сякаш се бе срещнала с Бри направо след работа. В сравнение с нея, той се чувстваше размъкнат, небръснат и навлякъл само тениска и дънки. Ако знаеше, че бившата му приятелка ще се появи в бара му, щеше да се постегне.
	Най-накрая остави очите си да се спрат на лицето й, отново изненадан от това колко бе красива. Няколкото години не бяха ощетили външността й, само бяха допринесли. Кожата й все още бе перфектна и той копнееше да я докосне. Колко пъти бе държал това лице в ръцете си? Негова. Тя беше само негова.
	По онова време, тя бе сладка и лъчезарна. Открито го обожаваше. Винаги се бе чувствал непобедим, когато тя беше наоколо, любовта й към него му даваше сили и го крепеше. Сега изглеждаше затворена и знаеше, че не може да я вини. Но се чудеше дали беше само заради него или тя се беше променила?
	Тя изглеждаше непоклатима, виждаше се едновременно в стойката и в маниерите й. А тъмните й очи, които винаги са били изпълнени с топлина и привързаност, когато погледнеше към него, сега излъчваха предпазливост. Той мразеше това, но трябваше да признае, че го разбира.
	— Така. Значи — започна той. — Все още го осмислям.
	— Аз също — каза тя.
	Той кимна. Неловко мълчание се разпростря за няколко дълги удара на сърцето.
	— Някога мислил ли си за мен? — попита тя.
	Той примигна, изненадан от въпроса.
	— Кога? През годините ли имаш предвид?
	— Да.
	— Разбира се, че съм — призна той. — Обикновено по това време на годината. Нещата из града просто връщат спомените, нали знаеш? Аромата на студения вятър, Коледата… знаеш защо.
	Тя кимна и отпи от чашата си.
	— Разбира се. Двата декемврийски месеца, които прекарахме заедно бяха толкова… — Розови петна разцъфнаха на бузите й. — Забрави. — Тя отпи от питието си.
	— Ще ми се да можех — каза глухо той. — Имам предвид да забравя. Но нещо винаги ми напомня. — Той се опита да срещне погледа й, но тя му попречи. — Някога мислила ли си за мен?
	— Разбира се. Но с времето все по-малко, слава богу.
	— Ако изобщо си мислила за мен, вероятно е било с яд, прав ли съм?
	При това, очите й се вдигнаха и срещнаха неговите, но не каза нищо.
	— Имам предвид, че онзи последен мейл, който прати… беше язвителен.
	— Ти ми се обади, пиян, вечерта на Коледа — изрече тя. — Пет месеца след като се махна. Дърдорейки колко съм ти липсвала. Беше…
	— Искрено — промърмори той.
	— Жестоко — контрира го тя. — Да ми се обадиш така, на Коледа, беше просто жестоко.
	Той усети как го обхваща студ.
	— Исусе, Каси, не съм искал да бъде така.
	— Да, искаше. Беше жесток от деня, в който скъса с мен.
	— Знам, че бях, но… — Дъхът му сякаш заседна в дробовете. — Не и онзи последен телефонен разговор. Онази вечер бях тотално фиркан, но се опитвах да… — Той поклати глава. — Вече няма значение. Както и да е, на следващия ден ти прати онзи мейл. Застреля ме от упор. Ясно показа, че искаш да те оставя на мира. Каза ми повече да не те търся. Мислех, че просто искаш да забравиш, че съществувам.
	— В онзи момент беше точно така. — Тя го погледна изпод тъмните си мигли. Много неща се случваха в очите й, но той не можеше да ги разчете. Някога можеше да го прави толкова добре. Накрая тя изпъна рамене, прочисти гърло и попита хладно: — Наистина ли искаш да навлизаме в това точно сега? Защото, честно казано, аз не искам.
	— Нито пък аз. — Той потърка лицето си с ръка и се облегна леко назад. Още едно неловко мълчание се разпростря, докато те предпазливо се гледаха един друг. Отпиваха от питиетата си. Накрая тя проговори.
	— Мислех, че живееш в Лос Анджелис — каза тя. — Защо се върна обратно тук?
	— Не ми хареса там — каза просто той. — Тотално различен начин на живот. Което беше добре отначало… защото, честно казано, се опитвах да те превъзмогна и да продължа напред. Но бях нещастен. — Той отпи нова голяма глътка от чашата си. — Всички там са толкова фалшиви. Изкуствени. Групата не потръгна, не успяхме да пробием… беше гадно. След известно време го намразих. Дори обмислях да се прибера у дома.
	— Обратно в Ирландия? — попита тя.
	Той кимна и разсеяно потърка наболата по челюстта му брада.
	— После, преди около две години и половина, се върнах в Ню Йорк да видя Джими. Майка му тъкмо бе починала у дома. И заради това, че беше в Щатите, когато си е отишла, че не е бил там до нея, той беше съсипан. Помислих, че има нужда от приятел. И бях прав. Когато дойдох тук, той не само се разпадаше, но и барът пропадаше. Имаше нужда от помощ. Знаех, че мога да му я дам. Затова избрах да се върна.
	Главата й се наклони леко, докато го гледаше.
	— Наистина ли?
	— Изглежда проработи. Тук сме, нали? Барът процъфтява. — Той сви рамене и добави: — Помагаш на приятелите си. Той се нуждаеше от помощ.
	Тя, изглежда, осмисляше това, после каза:
	— Винаги си имал усет за бизнес. За цифри. Отдава ти се естествено.
	Беше изненадан, че тя си го спомня.
	— Мда, вярно е. Така че станахме партньори.
	— Винаги си бил лоялен приятел.
	Устата му пресъхна.
	— Благодаря, но не съм герой или нещо подобно. — Той бързо отпи глътка бира. — Не беше трудно да го направя. Мразех Ел Ей и обичах Ню Йорк. Винаги е било така и все още е.
	Тя кимна.
	— И аз също.
	— Вярно. Никога ли не напусна Манхатън?
	— Мне. Дипломирах се в Колумбийския. Приключих малко по-рано. Получих място в Нюйоркския университет. Асистент съм. Английска литература. — Тя премести чашата, за да я подпре на другото си коляно. — Така че, да, бях тук през цялото време.
	— Поздравления за всичко това — каза той. — Впечатляващо е. Но винаги съм знаел, че ще успееш… — Той се опита да се усмихне, дори като си мислеше: „Затова те оставих да си отидеш, Каси. За да бъдеш свободна да разпериш криле и да полетиш.“ — А къде живееш сега?
	— В Челси.
	— Хубав район.
	— Така е. Харесва ми. Но апартаментът ми е мъничък и имам съквартирантка. Макар че никога не я виждам. Тя е в медицинския факултет на Нюйоркския университет. Откачена програма. — Тя отново прокара върховете на пръстите си по ръба на чашата. — А ти? Къде живееш?
	— Все още във Вилидж, същия дребен апартамент. — Той улови изненадата, която трепна на лицето й. — Да, да. Само че сега живея там сам. Когато Джими се изнесе миналата година, за да живее с приятелката си, аз останах. Щом станахме партньори в бара, почнах да се справям достатъчно добре, така че не ми трябваше нов съквартирант, ако останех там.
	— Е, това е добре. — Малка усмивка се появи, когато тя каза: — Добре си спомням Джими, разбира се. Беше толкова забавно… прекарвали сме някои страхотни моменти.
	— Дяволски вярно — каза той с широка усмивка, стоплен от признанието й. Това бе едно от първите положителни неща, които бе казала. — Сега е сгоден и ще се жени.
	— Наистина ли? Уау. Браво на него.
	— Защо „уау“? — Зачуди се на глас Шон. — Мислела си, че никога няма да се ожени?
	— Не, не наистина — призна тя. — Той винаги гледаше да си изкарва добре. Никога не съм си го представяла като женен тип. Но пък… мислех, че ти си. — Усмивката се изпари и очите й се преместиха обратно към питието й, когато прошепна: — Какво ли знам аз.
	Сърцето на Шон се сви. Внезапен прилив на отчаяние премина през него, изгарящо горещ и настоятелен. Той се наведе напред.
	— Каси, аз… — С раздразнение, той поклати глава, правейки пауза, преди да хвърли картите си на масата. Но се чувстваше принуден. — Ако си тръгнеш тази вечер и никога повече не ми проговориш, имам нужда да разбереш нещо. Оставих те за твое собствено добро. Наистина го мислех, когато ти го казах. Мислех, че правя каквото трябва, като те оставих да си отидеш.
	Цветът се оттече от лицето й, когато го зяпна.
	— А аз ти казах, че не е така. Казах ти го толкова много пъти — умолявах те да ме чуеш…
	— Знам. Но не можех да го повярвам. Бях взел решение, че това е правилното нещо и това беше.
	— Помня много добре — промърмори ядосано тя.
	— Бях млад и глупав и… ами… неуверен, предполагам. Не исках накрая да се възмущаваш от мен… — Той преглътна с усилие. — Дори не можех да остана на същото крайбрежие като теб, след като скъсахме — затова се преместих толкова далеч. Знаех, че групата не беше фантастична. Но имах нужда да поставя истинско разстояние помежду ни… — Той отмести поглед, когато разкри: — … за да не мога да допълзя и да те умолявам да ме приемеш обратно. Защото го исках, Каси. Толкова много пъти. Затова се обадих в онази коледна нощ.
	— Не. — Тя поклати глава непреклонно. — Не. Просто беше пиян и самотен.
	— Права си, бях пиян и самотен. Но когато казах, че съжалявам, когато казах, че те искам обратно, аз го мислех. Всички неща, които наприказвах онази вечер, аз ги мислех. Но бях нанесъл твърде много щети. Ти не ми повярва.
	— Точно така. Как бих могла?
	— Не би могла, знам го. — Той въздъхна тежко, разкаянието отново стисна стомаха му.
	— Мразех, че не се върна веднага. Онази есен… — Тъмните й очи се изпълниха със сълзи, когато го погледна. — Мразех, че ме остави да си отида, че не се бори за мен, за нас. Не знаеш колко пъти си пожелавах да се върнеш за мен. Да направиш или кажеш нещо… каквото и да е, за да покажеш, че знача за теб повече от гордостта ти. — Тя подсмъркна и потисна сълзите, които заплашваха да потекат. — А когато го направи, когато най-накрая се обади месеци по-късно, вече не ми беше останало доверие в теб. Беше унищожено. Ти ни унищожи. — Тя си пое дълбоко дъх, попи ъгълчетата на очите си и прошепна: — Боже, не мога да повярвам, че ти казах всичко това.
	Той имаше чувството, че бе погълнал шкурка. Не можеше да проговори.
	За негов късмет, тя продължи.
	— Ще ти кажа истината. Дълго време имах повтарящата се фантазия, че просто ще се появиш на вратата ми… — Гласът й пресекна и тя подсмъркна, стараейки се упорито да не заплаче. Тя отмести поглед и поклати глава. — Няма значение. Забрави.
	Виждайки колко силна бе тъгата й — след всичкото това време, караше сърцето на Шон да се свие и преобръщаше стомаха му. Тя все още изпитваше нещо, ако само говоренето за това я докарваше до сълзи. Виждаше го по лицето й. Какво причиних на това момиче? Той се опита да преглътне буцата в гърлото си, но тя сякаш бе заседнала там.
	Гласът й се снижи отново до шепот, когато призна:
	— Когато скъсахме, Шон… след това вече не бях същата.
	— Аз също, любима — най-накрая успя да каже той, гърлото му все още бе пресъхнало, когато се приближи към нея. — Не си била само ти. — Бавно, внимателно, той се пресегна и пое ръцете й в своите. Тя не ги отдръпна. Той погали кожата й с грубите си пръсти и се увери, че гледа към него, когато каза: — Просто имам нужда да знаеш, че не беше ти. Обичах те с цялото си сърце. Но знаех… че няма да бъда… достатъчен. Ти заслужаваше повече. Затова усетих, че трябва да те оставя. Ти беше ангел. Притежаваше сърцето ми.
	Сълзите преляха и потекоха по бузите й, когато тя потисна едно ридание.
	— И със сигурност не заслужавам сълзите ти — каза той, избърсвайки ги внимателно. — Не и след като те нараних така. Ти не се отказа, опита да се бориш, да ни задържиш заедно, а аз… бях несигурен и глупав.
	Тя подсмъркна силно, избърса очите си и срещна погледа му директно.
	— Прав си. Не заслужаваш още от сълзите му. Вече не искам да говоря за това. — Тя избърса бузите си с ръкава и вирна брадичка. — Безсмислено е. Миналото е минало. Не можеш да го промениш. — Поемайки си разтреперано дъх, гласът й пресекна, когато добави: — Ти не ме искаше.
	— Чакай, спри. Винаги съм те искал.
	— Всяка твоя постъпка ми показа, че не е така.
	— А-аз знам, но… — Ръката му неспокойно потърка наболата брада.
	— Премести се в другия край на страната, за да си далеч от мен — изтъкна тя. — Чувствах се изоставена от теб, без надежда, че можем да оправим нещата. Не бяха ли такива намеренията ти?
	— Донякъде, но… — Той прокара ръка през косата си, очите му бяха диви.
	— Но какво? — Гласът й сега беше твърд, а лицето й бе почервеняло от гняв. — Правеше ми обещания, аз им вярвах, а ти наруши всяко едно от тях. Единственият мъж, който мислех, че никога няма да ме нарани умишлено? Нарани ме по-зле от всеки друг. — Тя издърпа ръцете си от неговите и ги сви в юмруци в скута си. Свирепият й поглед беше непоклатим. — Ти ми кажи как се предполага да разбера „Грешиш, исках те“ от всичко това. Защо трябва да вярвам дори на една дума, излязла от устата ти?
	Веждите му се смръщиха докато се чудеше какво, по дяволите, да каже. Тя се беше разпалила, а той не искаше да се карат, но искаше да я накара да разбере. Изведнъж това бе по-важно за него, отколкото което и да било от много време насам.
	— Каси, аз…
	Силно почукване на вратата го прекъсна и я накара да подскочи.
	— О, за бога — промърмори той. После, достатъчно силно, за да го чуят, той извика: — Не сега!
	Вратата така или иначе се отвори. Джими погледна надолу към него и попита остро:
	— Защо сестра ти е на бара?
	— Прави ми услуга — обясни Шон. — Няма да се бавя.
	Очите на Джими се прехвърлиха към нея и се ококориха.
	— Какво, по… — Ченето на русия ирландец буквално увисна от учудване. — Е, проклет да съм — въздъхна той, взирайки се в нея. — Здравей, Касандра.
	— Здрасти, Джими — каза меко тя. — Изненада.
	— Много вярно. — Той се взира още малко, после каза: — Съжалявам за прекъсването. — Брадичката му се наклони към нея и той добави: — Радвам се да те видя.
	— Аз също — каза тя със слаба усмивка. Вратата се затвори и стаята изглеждаше твърде тиха. Тя избърса под очите си с върховете на пръстите си, за да се увери, че кожата й е суха. След една неловка минута, тя подсмъркна силно, изправи се и приглади панталона си. Не искаше да поглежда към Шон. Болеше я да го гледа. — Трябва да си тръгвам.
	— Не, още не! — каза припряно той, скачайки на крака. Наситено сините му очи я умоляваха. — Още не. Почакай.
	— Ти трябва да се връщаш на работа, а аз трябва да си тръгвам. — Колкото и да беше чудно да го види отново и да чуе сърцераздирателните му думи и извинения, беше твърде много. Все още беше ядосана, а това прогаряше гърдите й. Беше напълно смазана. Поразена. И не можеше да позволи тези стари рани да бъдат отворени отново. Въпреки че той не се опитваше да го направи, само като го слушаше и получаваше същия ефект. Инстинктите й за самосъхранение най-накрая надвиха първоначалния шок и тя искаше да си върви.
	Но начинът, по който я гледаше той, с измъчена топлота и нещо близо до отчаяние, я тормозеше. Дали се нуждаеше да бъде разбран, опростен или просто тя да не си тръгва, тя не беше сигурна. Може би бяха всички тези неща. Нямаше представа. Знаеше само, че трябва да се махне от тук. Присъствието му винаги е било силно, но сега я задушаваше. Поглъщаше я.
	— Радвам се, че те видях — каза тя, поемайки си дълбоко дъх, стягайки се и отдръпвайки се от него. Прониза я гняв. Проклятие, беше се разпаднала пред него. Сигурно бе изглеждала толкова слаба. Не образът, който искаше да представи или с който да го остави.
	Беше й отнело години да спре да страда заради него. Когато огненият гняв и дълбоката скръб най-сетне бяха напуснали сърцето й, тя бе останала безчувствена. Нямаше проблем с това; беше по-добре от болката. Сега искаше да бъде стоик, образ на хладнокръвието. Искаше той да знае, че е силна, че е добре и го е преодоляла. Защото беше така. Беше.
	Брадичката й се вирна леко и тя изобрази фалшива усмивка, когато каза:
	— Грижи се за себе си, Шон. Радвам се, че имаш бара и че…
	— Ще ми позволиш ли да те изведа? — каза той, прекъсвайки я. Пристъпи към нея. — На вечеря? Или само на питие? Каквото поискаш. Моля те, Каси. Знам, че нямам право да питам, но… — Тъмно сините му очи пламнаха с интензивност, която я помете. — Ще се радвам да те видя отново.
	Половината от нея крещеше да излезе и никога повече да не поглежда назад, никога да не му дава шанс да я нарани отново. Но другата половина… ъх, той изглеждаше толкова искрен, така желаещ… и така красив. Беше привлечена към него както винаги, това не можеше да го отрича. За нея той все още бе най-привлекателния, секси, красив мъж в света. Проклет да е.
	— Само веднъж — промърмори той, приковавайки я с погледа си. — Дори само за кафе, за питие…
	— Не — каза тихо тя. — Не мога. Просто не мога.
	Лицето му помръкна, но той кимна.
	— Съжалявам — прошепна тя.
	— Не съжалявай — каза дрезгаво той. — Разбирам.
	Те се взираха един в друг в проточилото се мълчание за един дълъг момент.
	— Така — каза той накрая. — Ами. Ако си промениш решението… знаеш къде да ме намериш.
	Тя трябваше да изсумти при това.
	— Не мога да повярвам, че си бил в града от две години и никога не сме се натъкнали един на друг.
	— Градът е голям — каза той.
	— Да, така е. Това го доказва, предполагам…
	Очите му я пронизаха. Щеше й се да спре да я гледа по този начин. Толкова печално. Така копнеещо. Желанието му беше осезателно. Силата му не беше намаляла; тя можеше да си спомни как чувстваше, че душата й се раздвижва само от един от тези негови дълбоки, търсещи погледи — както я гледаше в момента. Тя трябваше да се обърне.
	Пресегна се за палтото си. Той бързо пристъпи напред, за да й помогне. Докато тя закопчаваше предницата, ръцете му стояха върху нейните. Гърбът й бе така близо до гърдите му, че тя можеше да усети излъчващата се от него топлина. Тръпка премина през нея, сгрявайки кръвта й. Дъхът му бе топъл срещу косата й и тя трябваше да затвори очи срещу прилива на чувства, които я прогаряха до сърцевината. Привличане, копнеж, желание, чисто и просто похот… спираха дъха й.
	Той прошепна до ухото й:
	— Не мога да ти кажа колко се радвам, че влезе в бара ми тази вечер. Беше чудесно да те видя. — Ръцете му бавно се спуснаха по нейните. — Красива си. Абсолютно красива.
	Пеперудите в стомаха й полудяха.
	— Спри — прошепна разгорещено тя, стискайки плътно затворените си очи, дори когато сърцето й се разбиваше в гърдите. — Спри да бъдеш мил. Не искам да бъдеш мил. По-лесно е, когато не си мил.
	— Съжалявам. — Гласът му бе груб, мрачен. — Но наистина имам нужда да знаеш, в случай че никога повече не те видя, колко съжалявам, че те нараних така. Мислех, че правя каквото трябва. Но можех да го направя по друг начин. — Той се приближи и я целуна по главата. — Съжалявам, Каси. Моля те, кажи, че ми вярваш.
	— Вярвам ти — прошепна тя, сдържайки сълзите си. „Няма да заплача“, каза си тя. „Няма да пролея друга сълза пред него.“ — Ясно? Вярвам ти, Шон.
	Той издиша и тя усети топлия въздух по страната си.
	— Благодаря ти. Благодаря ти за това.
	Те останаха така за дълъг момент, преди ръцете му да се отпуснат встрани.
	— Съжалявам — каза тъжно той. — Просто съм… поразен.
	— Аз също — каза тя. Очите й се отвориха и тя се обърна с лице към него. Той се взираше в нея с такава страст, че бе почти осезаема. И, бог да й е на помощ, връзката, която усещаше към него, все още бе там. Преди говореха за това, дълбоката връзка помежду им, как бяха сродни души…
	След като всичко свърши, когато той скъса с нея, когато тя се бори за тях и той въпреки това си тръгна, тя му бе така ядосана. Сродните души не си тръгваха. После се ядоса на себе си. Може би е било лъжа. Фантазия. Прекара месеци в предположения: може би тази „връзка“ никога не я е имало? Или може би само тя я беше усещала, а той беше казвал само празни думи? Чудеше се дали не си го е измислила, идеализирала и му бе предала романтична светлина…
	Но не. Тя го чувстваше дори сега. Не можеше да го обясни, което беше иронично, тъй като професията й изискваше да се занимава с думи. Но то беше там. Връзката помежду им беше истинска, не си го беше измислила. Това едновременно утешаваше ума й и разбиваше сърцето й наново.
	— За какво мислиш? — попита той, повдигайки брадичката й, за да погледне в очите й.
	Никога нямаше да му каже за това. Тя скри истината с друга такава.
	— Винаги съм обичала страстта ти — каза тя.
	Ръката му се вдигна, за да докосне бузата й и дъхът й секна. Палецът му погали кожата й с такава чувственост, че сърцето й се сви.
	— Може би… може би някой ден ще ми дадеш шанс да оправя нещата. Ще се съгласиш на онова питие. Помисли си?
	Очите й се отместиха, докато сърцето й туптеше тежко.
	— Не мисля. — Тя отстъпи от него, посегна за шала си и го уви около врата си.
	— Не ми пука ако ще да е след дни, седмици, месеци — изстреля той. — Искам да те видя отново. Поканата ми за онова питие остава. Завинаги, ако е нужно. Ясно?
	Гърлото й бе прекалено пресъхнало и тя преглътна с усилие, за да го прочисти. Просто кимна.
	Очите му блеснаха и един мускул подскочи на челюстта му.
	— Само кимване? Хубаво. Ще го приема.
	Тя застина; въздухът бе заседнал в дробовете й. Изразът в тези негови сини, сини очи бе така суров. Но тя грабна чантата си, преметна я на рамо и изобрази хладнокръвие.
	— Това беше… интересно — каза дрезгаво тя. Прочисти гърло. — Радвам се, че си добре.
	Той се пресегна и докосна връхчетата на косата й. После, преди да разбере какво се кани да направи, той се наведе и я целуна по бузата. Допирът на топлите му устни и лекото драскане на наболата му брада по кожата й беше като електричен заряд. Тя подскочи леко, а неговата ръка се стрелна нагоре и обхвана тила й като се задържа там. Той беше толкова близо, че тя можеше да усети аромата му, този мускусен, изкусителен мирис… да усети топлината… трябваше само да завърти глава и щяха да се целунат.
	Но той отстъпи назад. Тези негови очи пламнаха, докато обхождаха лицето й.
	— Няма да лъжа, Каси — надявам се да промениш решението си и да ми се обадиш. Но ако не… — Очите му омекнаха, почти умолителни. Гласът му се снижи почти до шепот, когато каза: — Щастлива Коледа, любима.
	— Весела Коледа — каза бързо тя и излезе от офиса, преди да направи още нещо, за което да съжалява.
	Запроправя си път през претъпкания бар, докато не излезе през вратата. Студеният въздух сякаш я зашлеви, но тя го приветства. Имаше нужда от хубав шамар. Беше толкова близо до това да промени решението си в последния момент и да се съгласи да се видят отново. Което ясно щеше да покаже, че не е с всичкия си.
	Тя измъкна шапката от чантата си, нахлузи я на главата си и тръгна да върви, заобикаляйки хората на път към метрото. Хората и звуците около нея бяха размазани. Умът й още блуждаеше. Беше видяла Шон. И той се радваше да я види, наистина се радваше. Беше се извинил задето я бе наранил и бе признал, че съжалява задето я е изгубил… думи, които тя мечтаеше да чуе през дългите, самотни нощи. Той дори искаше да я види отново. Беше я поканил да излязат! Искаше да оправи нещата… почти я бе целунал… всичко беше твърде много, за да го преглътне наведнъж.
	Светът й се бе преобърнал с главата надолу само от случайното влизане в този бар.
	Докато тя бързаше срещу смразяващия вятър, един Дядо Коледа от Армията на спасението стоеше на ъгъла, звънтейки с камбанка. Тя му отправи лека усмивка, автоматичен жест.
	— Весела Коледа! — изтътна весело насреща й. — Оглеждай се за чудеса!
	„Мисля, че трябва да го направя, помисли си тя. Мисля, че току-що може да съм изпитала най-голямото, носещо изцеление и прошка.“
	
	
>	Глава 5
	
	— И ето я Коледа… — Гласът на Джон Ленън се носеше от малките колони в офиса на Касандра. — А какво направи ти…
	Тя се усмихна на себе си, но не вдигна очи и продължи да чете. Още една писмена работа, която да оцени, и щеше да приключи със семестриалните изпити на втория си курс. Два курса отпаднаха, един остава.
	Поне празничната музикална станция на Пандора я поддържаше в добро настроение. Беше прекарала сутрешните лекции замаяна. От момента, в който се събуди, умът й бе изпълнен със срещата й с Шон предната вечер. За щастие лекцията беше обобщителна, тъй като писмените работи бяха предадени, така че тя имаше лукса да се остави на автопилот. Което беше добре; беше напълно разсеяна.
	Трябваше ли той да изглежда толкова добре? И да бъде сладък и чаровен, както винаги? И да се извинява така чистосърдечно за болката, която й бе причинил? И да стои толкова близо, привличайки я като пеперуда към пламък?
	Очите му. Тези дълбоки, изпълнени с чувства сини очи. Беше заспала с техния образ в ума си; те бяха първото, за което си беше помислила, когато се събуди и не бе успяла да спре да мисли за тях цяла сутрин.
	— Щастлива Коледа! — Джон, Йоко и останалите извикаха весело. Касандра се стресна, осъзнавайки, че се бе отнесла по време на цялата песен. И не беше довършила последната страница. Проклятие. Тя изпука кокалчетата си и се насили да се фокусира. Когато приключи с последното изречение на последната страница, стомахът й изкъркори. Един поглед към часовника й каза, че скоро трябва да отиде да обядва, ако иска да има достатъчно време, за да си сдъвче храната преди да почнат следобедните занятия.
	Телефонът й иззвъня със съобщение и тя го погледна. Кара беше написала: „Видяла си се с Шон и не ми се обади?!? Как можа? Слава богу, че Бри ме обича повече от теб. ТРЯБВА ДА ЗНАМ ВСИЧКО!“.
	Касандра се засмя и изпрати отговор: „Съжалявам! Имах сутрешни лекции, сега работя — семестриалните изпити започват следващата седмица. После ще имам още лекции следобеда.“
	„Мъртва си за мен“, написа в отговор Кара.
	„LOL*! Съжалявам, съжалявам! Ще ти се обадя довечера. Обещавам.“
	[* LOL = laugh out loud = голям смях; смея се на глас — Б.пр.]
	„По-добре го направи.“
	„Ще го направя. Как се чувстваш иначе?“.
	„Като слон, отговори Кара. Толкова съм готова това бебе да се роди.“
	„Може да стане във всеки момент, написа Касандра. Внимавай какво си пожелаваш!“.
	„Хубаво! Не мога да чакам още три седмици. Огромна съм и ми е неудобно. И сега като трябва да пазя леглото, съм отегчена до побъркване.“
	„Елена не ти ли прави компания?“.
	„Сестра ми има нужда от хапчета за развеселяване, отговори Кара. Малко е нацупена.“
	Касандра се засмя, докато пишеше: „Съжалявам. Вечеря скоро, ние трите? Може би ще успея да домъкна Бри обратно в града и да станем 4.“
	„Ще го обсъдим по-късно, когато ми се обадиш да ми кажеш всеки един детайл от срещата с Шон снощи, написа Кара. Не хитрувай. Обади ми се по-късно!“.
	„LOL, ще го направя! Обичам те. Дръж се.“
	„И аз те обичам. Чао.“
	Стомахът на Касандра изкъркори отново, този път по-силно.
	— Обяд — каза тя на глас и остави дебелата писмена работа. По-късно щеше да напише коментарите и корекциите си. Беше прекалено гладна. Музиката замлъкна и офисът потъна в тишина за три секунди, когато интеркомът в офиса й избръмча. — Ало?
	— Здравей, Касандра — каза Тина, секретарката на катедрата по английски. — Тук има един мъж с обяда ти.
	Касандра смръщи вежди.
	— Какво? Не съм поръчвала обяд. Всъщност се канех да изляза и да си взема обяд. Трябва да има грешка.
	— Ъм… не мисля така — каза Тина. — Той казва, че е за теб. Изглежда непреклонен.
	— Аз не… знаеш ли какво, просто ще дойда. Идвам веднага. — Тя грабна ключовете си, тикна мобилния си телефон в джоба на сивия си панталон, бързо прокара пръсти през косата си и заключи вратата на офиса зад себе си.
	Не си беше поръчала обяд. Абсолютно щеше да си спомня, ако си беше поръчала обяд. Когато излезе отпред, тя видя, че откакто се бе заключила в офиса си само преди два часа, Тина бе опънала коледни лампички и гирлянди из стаята и дори имаше малка елха със светлини и играчки на пода до бюрото й.
	Но онова, което изпълни зрителното поле на Касандра, бе изненадващият гост, който стоеше там. Стомахът й се преобърна.
	— Шон? Какво… какво правиш тук?
	— Здрасти! — Той се ухили с убийствената си усмивка и вдигна голямата бяла пластмасова торба, която държеше. — Донесох ти обяд.
	Тя зяпна, а очите й отскочиха за кратко към Тина, преди да се върнат обратно към него.
	— Откъде знаеш къде да ме намериш?
	— Не беше много трудно, любима — каза той.
	— Сериозно. — Тя го огледа, когато попита: — И какво… сега да не ме следиш?
	— Може би малко — каза весело той, без следа от срам. — Мисля си, че момичето трябва да яде. Така че ти донесох обяд. На нас всъщност. Достатъчно за двама. Къде трябва да го изядем?
	— Не съм се съгласила — изтъкна тя. — Дори не съм те молила да…
	— Но трябва да ядеш, нали? — Очите му проблеснаха с комбинация от пакостливост и напереност… и още нещо.
	Стомахът й изкъркори като по сигнал, достатъчно силно, че да могат той и Тина да го чуят. Усмивката му стана победоносна.
	— Виждаш ли, гладна си! Донесох хубава храна. Все още харесваш суши, нали? ’Айде, Каси.
	Погледът на Тина отскочи към Касандра.
	— Каси? — Тя опита да прикрие веселието си и се провали. — Никога не съм чувала някой да те нарича така.
	— И има добра причина — изтъкна Касандра. Раздразнена и малко смутена от публиката, тя погледна обратно към Шон. Голям, великолепен кретен, стоящ ухилен там и много секси. В кралско син пуловер с качулка под палтото си и с дънки. Пуловерът подчертаваше невероятните му очи. Той не играеше честно. Никога не го беше правил. — Хубаво, ела. Ще ядем в офиса ми.
	— Великолепно — каза той с блестяща усмивка. Тина се опита да сдържи кикота си, но се провали.
	

	* * *

	
	Шон последва Касандра надолу по коридора, хвърляйки погледи към затворените врати на другите факултативни преподаватели. Той усети странно, почти притеснено трепване в гърдите си и се учуди на факта, че щеше да стане на тридесет и три след няколко месеца, но все още изпитваше смущение от академичната обстановка. Училището никога не е било приветливо място за него като дете. Подобни спомени оставаха дълбоко заровени в човешката психика и не можеха да бъдат извадени.
	Сега, той ги изтика настрани и се остави да бъде хипнотизиран от полюшването на бедрата й, докато вървеше пред него. Облечена в проста черна блуза, черен панталон и кафяви кожени обувки, тя бе образа на младата професионалистка. Толкова различна от момичето с дива коса, която обикаляше града с него, облечена с дънки и кецове.
	Тя все още го възбуждаше, нямаше съмнение в това. Ако бе наддала някакви килограми от времето, когато бяха двойка, той не можеше да каже. Единствената ярка физическа разлика бе по-късата й коса, която в момента бе прибрана на опашка, разкривайки тила й. Той бе прекарвал часове, хапейки тази сладка, гладка извивка, карайки я да мърка и да се гуши в него като доволно коте… кръвта му се разпалваше само като си спомняше.
	В края на коридора, втората врата вдясно преди последната, беше офисът й. Той забеляза упорито стиснатата й челюст и зачервените петна на бузите й, докато вадеше ключовете си и трябваше да се ухили. Беше я изненадал, а тя се бореше да запази хладнокръвие. Можеше да го види изписано по нея. И това го гъделичкаше.
	— Защо заключваш вратата? — попита той, лениво облягайки се на стената.
	— Ъм, за да не бъде откраднато нещо — каза тя, сякаш бе очевидно.
	— Но тук няма никой.
	— Не, в момента не… — Тя отвори вратата.
	— Значи сме сами? — Каза го лековато, за да я подразни.
	Но лицето й пламна.
	Сърцето му затанцува. _Първа точка за мен._
	Тя влезе в офиса и се тръшна в кожения си стол.
	— Помниш ли, че ставам раздразнителна, когато съм наистина гладна?
	— Сега вече да. — Той затвори вратата и седна в единствения друг стол, по-малък и с възглавници, до бюрото й. Като остави торбата върху плота, той се пошегува: — Тогава по-добре да те нахраня бързо. Ставаш все по-раздразнителна с всяка секунда.
	— Е, освен това не обичам изненади — измърмори тя.
	— Дори и когато е суши? Доставено директно в офиса ти от елегантен ирландец?
	— Особено тогава.
	Той се изсмя и извади стиропорените кутии от торбата.
	Когато извади и две бутилки вода и й подаде едната, устата й се изви. Опитваше се да не се ухили, но тъмните й очи светеха от веселие. Той й намигна.
	— И какво ми донесе? — попита тя, облягайки се в стола си.
	— Рискувах. Не знам какво харесваш сега, но ако паметта не ме лъже… — Той отвори кутията, която бе оставил пред нея. — Рулца със змиорка и краставица, пикантни рулца с риба тон, жълтопереста риба тон. Това добре ли е?
	Очите й се ококориха, когато погледна сушито, а после и него.
	— Да. Да, това харесвам. — Тя посегна към чифт пръчици и ги раздели. — Брой ме за впечатлена.
	Той се усмихна, чувствайки се така, сякаш бе спечелил малка победа.
	— Страхотно. — Отвори собствената си кутия. — Наздраве. Наслаждавай се.
	— Колко ти дължа? — попита тя.
	Очите му литнаха към нейните.
	— Какво? Не ме обиждай, любима.
	— Но…
	— Но нищо. Купих ти и ти донесох обяд. Аз черпя. Край на историята.
	Тя кимна и каза:
	— Благодаря ти.
	Той я наблюдаваше как лапна първото парче. Очите й се затвориха в екстаз и изпусна съвсем слаб стон, докато ядеше. Това накара кръвта му да се разбушува и усети раздвижване в дънките си.
	— Умирах от глад — призна тя, взимайки си друго парче. — Благодаря ти, Шон. Това беше… мило от твоя страна.
	— Пак заповядай. Радвам се, че те уцелих в подходящия момент. — Той раздели собствените си пръчки, за кратко ги разтърка една в друга и се зае с обяда си.
	Големите й, кафяви очи го приковаха, когато настоя:
	— Сега ми кажи как ме намери. Наистина.
	— Както казах, не беше трудно. Каза ми, че преподаваш английска литература в Нюйоркския университет… ’айде де, любима, има те на проклетия уеб сайт. Обадих се в катедрата, говорих със секретарката и се уверих, че ще бъдеш тук.
	Тя кимна, приемайки обяснението. Храниха се в тишина няколко минути. Не изглеждаше да му е ядосана, което беше добре. Но когато той открадваше по някой поглед измежду хапките, не можеше да я разчете. Очите й си оставаха върху храната. Дали се радваше, че той бе дошъл или не?
	— Трябваше да те видя отново, Каси — промърмори накрая той. — И искам да те видя пак. Вечеряй с мен утре. Позволи ми да те изведа.
	Тя застина на място. Дори устата й започна да дъвче по-бавно.
	При реакцията й, той също застина. Вълна от тревога премина през него и той попита:
	— Наистина ли не искаш да ме виждаш повече след днес? Истината.
	Тя преглътна с усилие, играейки си с пръчиците. След това изрече тихо:
	— Донякъде искам. Там е проблемът.
	— Защо да е проблем?
	Тя не отговори. Взе си ново парче суши с пръчиците и го доближи до устата си.
	Сърцето му беше като заседнало в гърдите.
	— Просто те каня на вечеря, Каси. Нищо повече. Действам бавно. — На лицето му трепна усмивка. — Поне се опитвам. Трудно е, когато си така дяволски красива. Кара ме да те желая.
	— Ти си опасен — прошепна тя, очите й вече бяха насочени към него. Той видя колебанието в тях. Дори и частица страх, може би. — Искаш истината? Ето я истината: умът ми крещи повече да не те допускам близо до себе си.
	Устата му пресъхна. Грабна бутилката си и преглътна малко вода.
	— Това го разбирам. Но… какво казва сърцето ти?
	Тя си пое рязко въздух.
	— Последният път, когато послушах сърцето си, що се касаеше до теб, накрая бях съсипана.
	Той въздъхна измъчено.
	— Знам. Но това беше тогава… — Той се приведе напред и покри ръката й със своята. — Дай ми нов шанс. Само това искам. Шанс.
	— Шанс да ме нараниш отново — промърмори тя, погледът й не трепваше.
	Той се сви.
	— Не. Шанс да опитаме отново. Да започнем с нещо малко, като вечеря.
	— Защо да го правя? — попита тя. Всичко у нея изглежда целеше да я предпази — позата, изражението, тонът. — Защо да те пускам обратно в живота си на което и да е ниво?
	— Да се надяваме, защото усещаш, че връзката помежду ни е все още там — каза той. — Също както я усещам и аз, и е така от момента, в който те видях снощи. — Той стисна ръката й, галейки опакото й със загрубелия си палец. Очите й се навлажниха. — Почти не съм спал, защото мислих за теб. Да те видя отново беше… не знам, признание? Все още сме свързани. Знаеш, че съм прав.
	Тя се намръщи, колебанието й бе очевидно, когато затвори очи.
	Той отново стисна ръката й и каза нежно:
	— Погледни ме в очите и кажи, че не го усещаш, а когато приключим с обяда, ще изляза през тази врата и ще те оставя на мира.
	Очите й се отвориха, оглеждайки го внимателно. Той едва можеше да диша.
	— Дай ми шанс, Каси — каза той. — И ще те скъсам от романтика.
	— Не искам фалшиви, празни жестове — отвърна тя, в гласа й се долавяше следа от раздразнение. — Това не е романтика, това не е впечатляващо — това е манипулация.
	— Не се опитвам да те манипулирам. Така че няма да са фалшиви — каза твърдо той. — Ще бъдат демонстрации, за да ти покажа, че съм готов на каквото е необходимо, за да те опозная отново. — Гърдите го стегнаха. — Просто искам да те опозная отново.
	И въпреки това тя само се взираше насреща му, тези топли, тъмни очи го поглъщаха. Щеше му се да знае какво си мислеше тя. Разбираше колебанието й, но това го убиваше.
	— Знам, че те нараних — прошепна той. — Имаш всяко право да ме накараш да пълзя. Сега го правя. Защото искам да те видя отново, Касандра.
	Лицето й пребледня, най-сетне измъкна ръката си от неговата и взе пръчиците си. Нямаше да го погледне; всъщност сега очите й отбягваха неговите. Сърцето му потъна.
	Е, беше дал всичко от себе си. Не можеше да я вини. Когато беше скъсал с нея, тя се бе опитала да ги задържи заедно. Беше се борила за тях с всички сили. И това само правеше нещата по-лоши за него, защото истината бе, че той поначало не искаше да я губи. Беше го умолявала да не си тръгва, а той си бе тръгнал. Сега той я умоляваше за още един шанс, а тя не му го даваше.
	Той трябваше да го приеме и да я остави на мира занапред. Да знае, че тя бе някъде там, в града, живеейки живота си без него, по свой избор. Той свали поглед към обяда си и стомахът му се разбунтува; апетитът му бе изчезнал. Преглъщайки с усилие, той остана мълчалив. Какво трябваше да направи сега? Да стане и да си тръгне, докато все още имаше някакво останало достойнство? Нямаше представа. Погледът му се спусна към пода.
	— По кое време искаш да вечеряме утре? — попита тя, докато внимателно капваше соев сос върху парче жълтопереста риба тон.
	Очите му се стрелнаха обратно към лицето й. Въодушевление се втурна през него като приливна вълна и не можа да спре усмивката си.
	— Как ти звучи шест часа?
	Тя надникна към него изпод дългите си, тъмни мигли, намек за усмивка повдигаше устните й.
	— Звучи ми добре.
	— Фантастично. — Той се облегна в стола си и й се усмихна. — Отлично. — Възелът, който се бе образувал в гърдите му, се отпусна, стомахът му се успокои и той си пое дълбок, пречистващ въздух. Тя му даваше искания шанс. Докато не си тръгна снощи от офиса му, той не осъзнаваше колко бе отчаян да опита отново с нея.
	Среща? Една възможност? Беше решен да не го пропилее.
	

>	Глава 6
	
	Когато Касандра приближи арката на Вашингтон скуеър парк, тя видя Шон да я чака, както беше обещал. Беше облегнат на камъка в сенките, вероятно за да се предпази от студените пориви на вятъра, високото му, върлинесто тяло бе облечено в тъмни дрехи. Когато я видя, той се изправи и се усмихна. Тя стисна устни, за да възпре усмивката, която заплашваше да превземе цялото й лице.
	Откакто бе излязъл от офиса й вчера, тя мислеше почти изцяло за него. Имаха среща за вечеря. Истинска среща. Това беше едновременно вълнуващо и ужасяващо. Приятелките й се бяха произнесли по темата, по телефона и със съобщения. Бри съвсем не беше очарована и настояваше да го накара да се бори са всеки сантиметър. Кара предпазливо я бе окуражила да му даде този шанс. Джейд бе настояла той да я заведе на някое великолепно място, докато пълзи в краката й. Елена просто й бе пожелала късмет.
	Обаче не се бе осмелила да каже на майка си. Касандра подозираше, че ако майка й знаеше, че дори само е говорила с Шон, да не говорим пък че се е съгласила да излезе на среща с него, щеше да я пребие с дървена лъжица. Джоан Каталано Байнс яростно защитаваше семейството си и помнеше дълго.
	Толкова много време бе отнело на Касандра да се освободи от Шон. Беше си мислила, че накрая ще се оженят. Тази мисъл не беше необичайна. Той само дето не й беше предложил на втората им Коледа заедно. Стоейки в Сентрал парк, в коледния ден, сред снега, на онзи малък каменен мост, те си бяха дали прочувствени обещания…
	Беше й отнело много време да се освободи от мъката, гнева, болката и с последните остатъци надежда, преди сърцето й да се установи в простата, сива безчувственост, позволявайки й да продължи с живота си. Беше се заровила в образованието си. Прекарваше всичкото си свободно време в четене, учене, работа, така че да няма много време за срещи или да се чувства самотна. Беше ходила на няколко срещи, бе имала няколко гаджета… „подходящи“ типове, както бе казала на Бри. Почтени, академични, безстрастни… и никой от тях не бе докоснал сърцето й. Не би им позволила. Нямаше намерение да допуска да бъде наранена отново; по-добре й беше да бъде сама.
	И въпреки това, ето я нея, опитвайки се да игнорира начина, по който препускаше сърцето й, докато вървеше към Шон в парка в студената зимна вечер. Стараеше се да не се вълнува от начина, по който очите му приковаваха нейните и блестяха от удоволствие, нито пък от кривата усмивка, която се разпростря на лицето му, когато спря на няколко крачки от него.
	— Ти дойде — каза той, гледайки я. — Радвам се да те видя.
	— Мислеше, че няма да го направя? — Веждите й се смръщиха.
	— Ще си призная: чудех се дали няма да си промениш решението.
	— Обмислях го — разкри тя.
	Той примига при откровеността й.
	Тя обви ръце около себе си и срещна погледа му директно.
	— Но когато обещая нещо на някого, аз го изпълнявам.
	— Аха. — Един мускул подскочи на челюстта му. — Тогава да не си дошла, за да ме накажеш? Предполагам, че го заслужавам, но предполагам, че ако това е истинската причина да приемеш, би трябвало да знам какво става.
	Безцеремонното му изявление я отрезви.
	— Не, не съм дошла, за да те наказвам — каза тя. — Но може и да нанеса няколко удара… като този. Съжалявам.
	— Забрави. — Устата му се изви печално. — Разбираемо е. Освен това винаги си имала остър език, когато те притиснат. Добре е да знам, че някои неща не са се променили. — Той намигна и й предложи лакътя си. — Ще рискувам. Да тръгваме ли?
	Тя се поколеба отначало, после бавно плъзна ръка в очакващата извивка на ръката му. С усмивка, той я побутна и те тръгнаха.
	— Къде отиваме? — попита тя.
	— Хайде да си вземем такси. Навън е много студено. Бузите ти вече са зачервени, а моите са като лед.
	— Добре. Но не ми отговори — каза тя, неспособна да възпре усмивката си.
	Усмивката му стана крива, прекрасно дразнеща.
	— Не съм.
	Въпреки че беше тъмно и студено, имаше и други, които се разхождаха из парка. Никоя част на града, никога не се изпразваше напълно, нещо, което успокояваше Касандра. Тя обичаше начина, по който Манхатън гъмжеше от хора от различни култури и места. Безкрайно я очароваше. А по-конкретно по време на празничния сезон, изглежда имаше такова оптимистично, почни магично усещане във въздуха… всички изглеждаха по-щастливи. Без значение дали беше илюзия или реалност, тя никога не бе сигурна, но го усещаше.
	Декември винаги я бе карал да усеща пристъпи на меланхолия, мечтаейки за бъдещето, което си мислеше, че ще има с Шон, а не бе изживяла. Сега, вървейки ръка за ръка с него през парка, където прекарваха толкова време заедно, когато бяха двойка… усещаше го сюрреалистично. Като сън. И също като сън, беше вълнуващо, но я оставяше с неясното чувство за тревога, с леко усещане на страх, притеснена от това как щяха да се развият нещата.
	Когато стигнаха до улицата, той вдигна ръка, за да спре такси, и след секунди жълтата кола спря пред тях. Той й задържа вратата отворена, докато се качваше, а топлината я блъсна в лицето. Шон се плъзна до нея, затвори вратата и каза на шофьора накъде да кара. Тя знаеше, че се бяха отправили към Вилидж, но все още нямаше представа накъде отиваха всъщност.
	Не я бе грижа. Беше прекалено тревожна и развълнувана, за да се интересува. И сега, на задната седалка на таксито, докато парното излъчваше топлина към тях и от радиото се чуваше „Всичко, което искам за Коледа (си ти)“* на Марая Кери, тя ясно забеляза близостта на Шон. Как ръката му се докосваше до нейната, как дългият му крак се притискаше в нейния, колко добре ухаеше. Беше се обръснал за срещата им, а ароматът на афтършейв и нещо чисто, гладка кожа възбуждаше желанията й. Ръката му посегна към нейната, кожата му бе така топла… сърцето потрепери в гърдите й, когато той бавно преплете пръсти с нейните и стисна.
	[* Mariah Carey — All I Want For Christmas (Is You) — Б.пр.]
	Очите й се вдигнаха, за да срещнат неговите. Той отвърна на погледа, не мигвайки, напрегнат както винаги. Погледът не беше предизвикателен, беше въпросителен. Задната седалка на колата изведнъж се оказа твърде тясна. Неочакваният чувствен жест стисна сърцето й, не можеше да го отрече.
	— Тази проклета песен — изръмжа той, ниско и объркващо. — Никога не мога да я чуя, без да си помисля за теб.
	— Сериозно? — Тя се взираше учудено в него.
	— О, можеш да се обзаложиш. — Той изглеждаше леко смутен. — Не помниш ли онази нощ… с онази червена нощничка? Как ми я пя, преди да…
	Лицето й се изчерви, вероятно в същия цвят като въпросната дреха.
	— Разбира се, че помня.
	— Както и аз, Каси. Вярвай ми. — Очите му задържаха нейните. — Все още мога да те видя как танцуваш за мен. Косата ти се вее навсякъде, кожата ти, глуповатата ти усмивка… как приключи вечерта… Мисля за всичко това всеки път, когато чуя тази песен.
	Тя бе потресена. Да си помисли, че има такова влияние над някого, за каквото и да е… дори не можеше да го проумее. Беше шеметна, опияняваща мисъл. Даваща сила. Може би наистина му бе липсвала.
	— Може ли да те питам нещо? — Гласът му все още беше снижен.
	Тя кимна.
	— Някога да си… имала ли си други връзки, след нашата?
	— Да. — Тя зърна нещо да трепва в очите му и се зачуди какво бе. Разочарование? Ревност? Не беше сигурна. После не можа да се спре. — А ти?
	— Не съвсем. — Той сви рамене. — Излизах на доста срещи. Но… не исках да става сериозно. — Таксито мина през дупка, разтърсвайки ги на седалката. Ръката му моментално се стегна върху нейната, несъзнателен защитнически жест. — Какво стана с твоите?
	— Съжалявам, с кои мои?
	— Твоите връзки. Колко гаджета си имала? С които не е потръгнало?
	— Двама.
	Той кимна и очите му се отместиха, когато попита:
	— Обичала ли си някого от тях?
	— Не. Бяха мили, но не бяха… — Гласът й замлъкна. Не можеха да се сравнят с теб. Тя прочисти гърлото си, опитвайки се да игнорира пърхането в стомаха, докато той продължаваше да държи ръката й. — Предполагам, че когато се стигнеше до там, аз също не исках да задълбочавам нещата.
	Тя се взря в ръцете им, преплетени така, сякаш бе най-естественото нещо на света. Решавайки, че мълчанието бе най-доброто нещо в момента, тя облегна глава на седалката, чувайки търкането в синтетичната кожа на облицовката. Очите му се задържаха върху нея, но не каза нищо.
	Песента по радиото се смени с Елвис Пресли, който пееше: „Ще имааам тъжнааа Коледааа… без теееб…“.
	— Имам идея за нещо, което да направим след вечерята — каза Шон. — Навита ли си?
	— Зависи какво е — каза предпазливо тя.
	Той се разсмя, плътен, наситен звук.
	— Толкова си подозрителна! Нещо забавно и лесно. Нищо плашещо. Участваш ли?
	— Разбира се — каза тя, така усещайки ръката си в неговата и как вътрешностите й се стоплят от звука на смеха му. Бе забравила какъв прекрасен смях имаше. Като гласа му, беше почти музикален и я караше да се чувства замаяна. Тя откъсна погледа си от неговия, но той не пусна ръката й.
	Погледнаха през прозореца към пейзажа, покрай който минаваха, докато таксито караше към Вилидж. Всякакви коледни декорации осветяваха витрините на магазините, добавяйки веселие и пъстрота към нощния град. Няколко минути по-късно, таксито спря пред малка таверна.
	Шон плати на шофьора и й помогна да излезе, все още държейки ръката й, дори след като таксито бе потеглило.
	— Знаеш ли това място? — попита той.
	— Никога преди не съм била тук. — Тя хвърли поглед към табелата „Пъбът на Мери“ и подзаглавието „Истинска ирландска храна!“.
	— Ааа, значи ще ти хареса — каза той с усмивка. — Имат най-добрия овчарски пай, който съм опитвал в Ню Йорк. Много го харесваше, навремето доста често го ядеше. „Най-добрата утешителна храна“, казваше ти. Така че реших, че това място е добро решение за вечеря.
	Касандра не можеше да не се усмихне в отговор.
	— Помниш това?
	— Каси… — Ярките му, сини очи задържаха нейните, когато задуха порив на смразяващ вятър. Краищата на шала му се развяха, а рошавите крайчета на косата му с цвят на мед, които вълнената му шапка не бе успяла да удържи, се размърдаха на вятъра. — Помня всичко. Доброто и лошото, но беше предимно добро. И най-важното е, че помня теб. Нас. — Той стисна ръката, която държеше. — Защо мислиш, че толкова много искам друга възможност? Двамата бяхме вълшебни. Не забравяш нещата, когато са били така вълшебни. Някои от тези спомени са най-хубавите в живота ми.
	Тя не можеше да помръдне. Напрегнатите му думи и емоциите в очите му бяха поразителни. Тя потрепери силно и знаеше, че не беше само от студа.
	

	* * *

	
	Вечерята премина превъзходно, мислеше си Шон, докато помагаше на Касандра с палтото й. Почти два часа бяха говорили, хапнаха добре и изпиха бутилка мерло. Поддържаха неутрални теми на разговор, говорейки за нейната дипломна програма и класовете, на които преподаваше, а той се придържаше към друг вид истории по време на дните му, прекарани с групата в Ел Ей и за клиентите в бара, които го разсмиваха.
	Тя беше… резервирана отначало. Две чаши вино и известно време й помогнаха да се отпусне, но бе по-мрачна, отколкото той я помнеше. Може би бе станала по-сериозна през годините на упорито учене и училището? Или може би се бе променила, след като той на практика й бе върнал сърцето разбито на парчета? Не беше сигурен. И все пак улавяше проблясъци от момичето, което познаваше и обожаваше. Топлината й, чувството й за хумор, остроумието й, сладкият й смях и усмивката… качествата, които първоначално го бяха привлекли, все още бяха там.
	И двамата положиха усилие да не повдигат темата за миналото; неизречено, но въпреки това очевидно споразумение. Раздялата не бе обсъждана и всъщност никога не бе имало неприятни моменти помежду им. Не и докато той не реши, че тя щеше да бъде по-добре без него и я изостави за нейно собствено добро. Розовият слон определено беше в стаята, но никой от тях не искаше да го засяга на първата им среща. И засега това беше добре.
	Вечерта бе приятна. Бе минало по-добре, отколкото смееше да се надява. Беше благодарен.
	Сега, докато закопчаваха палтата си и се отправяха към вратата, той попита:
	— Та, все още ли участваш в онова другото нещо, което мислех да направим?
	Касандра вдигна поглед към него, бузите й бяха леко поруменели, а очите — разширени, и той заподозря, че виното я беше хванало леко.
	— Да, участвам — каза тя с приветлива усмивка. — Казах ти го и преди.
	— Само проверявам — той се ухили в отговор. — Добре тогава. Да вървим.
	Навън студеният вятър ги удари в лицата. Те бързо сложиха шапките и ръкавиците си, пристегнаха шаловете и палтата си, а Шон пристъпи към бордюра, за да извика друго такси. Този път отне няколко минути, преди някой да спре, и те се втурнаха на задната седалка на топлата, тъмна кола.
	— Браянт парк, моля — каза Шон на шофьора.
	Тънките вежди на Касандра се повдигнаха изненадано.
	— Сериозно?
	— Знам, знам, клише е — оплака се престорено той. — Но ще е забавно. Довери ми се. — Той я наблюдава няколко секунди, преди да отбележи: — Трепериш.
	— Беше студено навън, докато чакахме! — каза тя.
	— Така беше — съгласи се той. Примъкна се по-близо. — И на мен ми е студено. Може би трябва да се сгушим, за да се топлим. Знаеш, телесна топлина и прочие…
	Тъмните й очи проблеснаха, но не каза нищо.
	„Интересно“, помисли си той. Бавно вдигна ръка и я обви около раменете й, после я придърпа към себе си.
	— Мммм. Уютно — каза меко той, устните му бяха до слепоочието й.
	Тя не се отдръпна, но каза:
	— Може би прекалено уютно.
	— Няма подобно нещо — каза той. Сърцето му започна да бие по-учестено и по-тежко. Тя бе в обятията му, до тялото му… реакцията му бе интуитивна, моментална и болезнено позната. Кръвта му се сгря и запрепуска, дънките му станаха твърде тесни, а пръстите го сърбяха да я докосне. — Трябва да ти кажа… сега си по-красива от преди — промърмори той в ухото й, придърпвайки я още по-близо. — А тогава беше абсолютно перфектна.
	— Не е вярно — присмя се шепнешком тя.
	— За мен беше — прошепна в отговор честно той. — Винаги.
	Главата й се вдигна от рамото му, така че да може да го погледне. Очите им се сключиха. Тя беше точно там; той трябваше само да помръдне брадичка и щеше да я целуне. Сочната й уста и ясните й очи го зовяха. Усещаше топлия й, сладък дъх срещу лицето си, видя намека за копнеж в очите й и във вените му пламна желание, стрелкайки се безмилостно през него с подновена настойчивост.
	— Много е сладко, че го казваш — прошепна в отговор тя. — И ти за мен също.
	Той се взря в очите й, тези бездънни тъмни кладенци, и се изгуби. Бавно, с голяма грижа, той прокара устни по нейните. Тя ахна срещу устните му, но не се отдръпна. Пулсът му се учести, ускорявайки се от усещането за нея. Покоси го желание. Той покри устата й със своята, целувайки я дълбоко, ръката му обхвана тила й, за да я придърпа по-близо.
	Ръката й се вдигна, за да докосне бузата му, когато устата й се отвори за него. Езикът му откри нейния; тя имаше вкус на вино и сладост. Завладян, той простена меко в устата й, докато я целуваше, вкусвайки я, отпивайки от устните й и галейки лицето й с върховете на пръстите си. Ръката й се промъкна около врата му, задържайки го до себе си, докато отвръщаше на целувката му. Течен огън потече през него, истинска жега. Устата й бе толкова мека, толкова топла… езикът й, преплитащ се с неговия, караше умът му да се изпразни от съдържание заради желанието. Ръцете му се обвиха около нея, целувката се задълбочи и светът избледня.
	Но подскочиха, когато таксито спря и шофьорът каза:
	— Съжалявам, че ви прекъсвам, но пристигнахте.
	Те се отдръпнаха един от друг, очите им се приковаха, докато и двамата се опитваха да се отърсят от мъглата на похотта.
	— Исусе. Това беше… — Той прокара опакото на пръстите си по бузата й. — Досега не бях осъзнал колко ми липсваше да те целувам — каза дрезгаво той.
	— Все още много те бива — призна тя, ухилвайки се дяволито.
	— Ха! — Той се усмихна от удоволствие, докато вадеше портфейла от джоба си. — Радвам се да го чуя! — Той се наведе да лепне бърза, лека целувка на устните й и изръмжа със секси тон: — Теб също. И да те предупредя: ще искам още от това, преди да приключи вечерта.
	

	* * *

	
	„Сигурно се шегува“, помисли си Касандра. Кънки на лед в Браянт парк? Това бе едно от най-клишираните неща, които може да правиш в Ню Йорк по Коледа. И въпреки това бе трогната от предложението. Наблюдавайки как Шон ловко завързва взетите си под наем кънки, тя се наведе да провери отново собствените си връзки. Не беше особено добра в пързалянето и не го беше правила от много дълго време. Мисълта да падне по задник пред него не беше примамлива.
	— Имам идея. Защо ти не се пързаляш, а аз ще те гледам? — попита тя.
	Той вдигна поглед към нея от мястото си, морско сините му очи танцуваха.
	— Не те е страх, нали, любима? ’Айде сега.
	— Просто не ми се ще да си счупя нещо толкова близо до празниците — заувърта тя.
	— Няма да те оставя — каза той, изправяйки се. С кънките, той се извисяваше над нея. Вгледа се в очите й и каза: — Няма да те оставя да паднеш, Каси. Кълна се.
	Тялото й затрептя от прилива на емоции и адреналин, оставяйки я свръхчувствителна за всеки мускул в тялото й.
	— Да, ама… — Тя се изправи на крака, колебливо и несигурно. — Не мога да повярвам, че те оставих да ме придумаш за това. Не съм го правила от години. Аз съм идиот.
	Едно подсмихване му се изплъзна, когато я подразни:
	— А, хайде сега! Ще бъде весело. Не беше толкова зле в това, ако не ме лъже паметта.
	— Да се надяваме, че и крайниците ми ще си го спомнят — каза тя, вкопчвайки се в перилата, докато се отправяха към малкия вход. Шон се засмя на жеста й, после се пусна по леда. Направи половин завъртане, грациозно и въпреки това мъжествено, а сърцето й заби лудо. Трябваше ли да изглежда толкова добре, без значение какво правеше? Беше толкова дяволски разсейващо, особено когато се мъчеше просто да остане права.
	— ’Айде, професор Байнс — извика той, правейки още едно завъртане. — Ела при мен!
	Тя стъпи на леда и се вкопчи в перилото.
	— Идвам…
	Инструментална версия на „Фрости снежния човек“* се разнесе от високите колони, когато тя се огледа набързо. Ледът беше претъпкан с хора и тя се тревожеше не само да не падне, но и да не се блъсне в друг човек. Но Шон беше там, хилейки се насреща й, изглеждайки самоуверен и спокоен, както винаги. Пързаляше се на няколко метра от нея, давайки й време да свикне, преди да се плъзне отново до нея.
	[* Frosty the Snowman — Б.пр.]
	— Ела тук, Каси. — Очите му блестяха насреща й, а красивото му лице вече бе зачервено от студа. Връхчетата на косата му стърчаха диво изпод войнишката му плетена шапка. — Оттласни се. Не можеш да се пързаляш, докато си се вкопчила в парапета, нали?
	— Доообре… — Тя се оттласна от стената и, за нейна радост, остана на крака.
	— Точно така! — извика той победоносно.
	Тя се плъзна няколко пъти, докато той стоеше до нея. Докато направят една обиколка, тя се чувстваше по-удобно.
	— Мисля, че го схванах. — Тя се напрегна и се плъзна далеч от него, стрелвайки го със срамежлив поглед. Очите му проблеснаха пакостливо.
	— Ще ме караш да те преследвам, а? — пошегува се той.
	— Много правилно — отговори през рамо тя.
	— Ще те преследвам до края на света — заяви той, следвайки я с дръзка усмивка. — Сега, когато си ми пред очите, любима…
	— Ще трябва да се потрудиш, Маккинън — каза тя. Опита се да се плъзне встрани, но не можеше да се мери с него. С няколко плъзвания се оказа до нея, усмихвайки се порочно.
	— Знам, че ще трябва да се потрудя — каза той. — Но не се страхувам от тежката работа. Особено щом става дума за теб, обещавам. Ще направя каквото е нужно.
	Буца заседна в гърлото й. Тя промърмори:
	— Не прави обещания, които не можеш да изпълниш.
	Усмивката му помръкна.
	— Никога повече — закле се тихо той. Вече не говореха само за пързаляне с кънки и тя знаеше, че и той го знае. — Искам го. Искам втори шанс с теб.
	— Втори шанс за какво по-точно? — попита тя. Спря да се движи и той спря с нея. Стояха на леда, взираха се в очите на другия, а хората се пързаляха покрай тях. — Кажи ми. Искам да знам. Какво очакваш, когато казваш, че искаш още един шанс?
	— Още един шанс да бъда с теб — каза той, тихо, открито и искрено.
	— Какво значи това? — настоя тя. — Да спиш с мен? Да излизаш с мен? Какво?
	— Всичко — промърмори той. — Искам шанс да имам всичко с теб.
	Дъхът й заседна в гърлото.
	— Не мога да спра да мисля за теб, откакто влезе в бара ми — призна той. Очите му бяха напрегнати, твърде напрегнати; тя трябваше да отмести поглед. Встрани към голите дървета пред нощното небе, осветени от уличните лампи, черни, груби и красиви. Той вдигна ръка, за да обърне брадичката й обратно към себе си, принуждавайки я да срещне погледа му. — Ти си невероятна жена.
	— Толкова невероятна, че ме напусна — прошепна тя.
	Челюстта му се стегна, когато трепна, и ръката му се отпусна встрани.
	— Не мога да променя миналото. Но мога да се извиня заради него, отново и отново, ако имаш нужда да го чуеш — каза той. Леко се приведе напред. — Имам известна надежда. Защото не беше длъжна да се съгласяваш да излезеш с мен тази вечер, но го направи.
	— Нямам ти доверие — каза тя. Видя го как примигна и трепна, сякаш го бе зашлевила. — Нямам ти доверие, че няма да ме нараниш. Преди ти вярвах така сляпо, така всецяло, а накрая съжалявах. Не мога да позволя да се случи отново. Няма да го направя.
	Той кимна, попивайки думите й.
	— Разбирам. Но може би… с времето… с повече контакт, ако ми позволиш, мога да докажа отново, че заслужавам доверие.
	— Как?
	— Време. Ще отнеме време. А аз го имам. — Съвсем лека гримаса извива плътните му устни. — Освен ако това не е било единствена възможност? Само тази вечер? Така ли беше?
	— Не знам! — Тя се дръпна от него, клатейки глава. „Сложи бронята, идиотке. Игнорирай този наранен поглед в очите му. Сложи бронята!“. — Виж, тук съм, нали? Дойдох тази вечер, както каза. Така че, стъпка по стъпка. Ще видим. Става ли?
	Брадичката му се повдигна и наситено сините му очи проблеснаха с нова решителност.
	— Добре. Повече от справедливо. Благодаря ти.
	— Не ми благодари — тросна се тя, чувствайки се ранима и ядосана. — Имам чувството, че това е ужасна идея. — Тя се отдалечи още от него, но кънката й се закачи в пукнатина в леда и тя залитна. Той се протегна към нея и тя го отблъсна. — Добре съм — каза тя, макар че лицето й стана червено. — Не искам помощта ти. Нямам нужда от нея.
	— Знам — промърмори той.
	Тя спря рязко, видя израза на лицето му и въздъхна.
	— Това беше гадно. Съжалявам.
	Той поклати глава.
	— Всичко е наред.
	— Не, държах се като кучка.
	— Защото все още си ми ядосана. Разбирам, Каси. По-добре, отколкото предполагаш.
	Тя прехапа долната си устна и го погледна.
	— Тогава защо оставаш?
	— Казах ти. Искам още един шанс. — Ъгълчето на устата му трепна. — Не съм си мислел, че ще ме улесниш. Знаех го от самото начало.
	Тя не можеше да се спре — широка усмивка цъфна на лицето й.
	— Смелчага.
	Очите му светнаха и той се ухили в отговор.
	— Понякога. — Той протегна ръка. — ’Айде, да се пързаляме заедно.
	Сърцето й прескочи удар и заседна в гърдите й, когато се вгледа в него.
	— Довери ми се — каза той, толкова тихо и напрегнато, че прозвуча като клетва. Протегнатата му, облечена в ръкавица ръка увисна във въздуха, чакайки, докато очите му я умоляваха. — Опитай?
	Тя бавно се пресегна и постави облечената си в ръкавица ръка в неговата. Пръстите му се затвориха около нейните и той се усмихна, изражение на привързаност и облекчение. Започнаха нова обиколка на леда, с версията на Пери Комо на „Сребърни звънчета“*, носеща се от говорителите, а Шон държеше ръката й.
	[* Perry Como — Silver Bells — Б.пр.]
	Тя му хвърли бърз поглед, докато плавно се пързаляха заедно. Той вече я гледаше с проблясък на силна нежност в очите му. „На какво се съгласих току-що?“, помисли си тя, наполовина развълнувана, наполовина ужасена. Това караше сърцето й да пърха, докато се опитваше да си спомни как се диша.
	
	
>	Глава 7
	
	Касандра влезе в апартамента си в късния следобед. Беше празен, както често се случваше; съквартирантката й в общи линии спеше там и толкова. Тя пусна препълнените си торби до малкото бюро, в ъгъла на всекидневната, с доволно сумтене. Учебната й работа бе приключила за този семестър и тя беше въодушевена. Не планираше да се връща в офиса до след новата година. Чакаше я още писане — публикуваш или загиваш, както казваха, — но си отпускаше време до двадесет и седми. Имаше нужда от почивка. Време, за да се наслади пълноценно на празниците и да презареди умствените си батерии.
	Последните две седмици бяха преминали като в мъгла. Между финалните изпити и това да види Шон отново, Касандра имаше чувството, че главата й се върти. Цялата активност понякога дори я караше да се чувства дезориентирана и замаяна. Чий бурен живот водеше? Беше безинтересна и скучна с години. Не бе осъзнала точно колко се бе изолирала, докато Шон не се завърна в живота й, цветен и страстен. Беше се почувствала толкова… жива.
	Той я омайваше по всеки възможен начин, както беше обещал. А тя му го позволяваше. Извеждаше я из целия град, на обеди, вечери, питиета, дълги разходки. Ходиха на кино, видяха групата на приятеля му да свири в Уебстър Хол* и прекараха в Мет** цяла неделя. Бавно, внимателно, те отново се опознаваха.
	[* Webster Hall — най-големият нощен клуб в Ню Йорк. Включен е в Списъка на световното културно и природно наследство. — Б.пр.]
	[** Met — The Metropolitan Opera — Метрополитън Опера е оперен театър в Ню Йорк и най-известната опера на САЩ. — Б.пр.]
	И въпреки че тя все още се бореше със съмненията, трябваше да му го признае: той беше търпелив, упорит и всеотдаен. Оценяваше го. Знаеше, че не приема лековато този втори шанс да бъде в живота й. Ако думите и делата му бяха показатели, желаеше да се задържи. Тя откри, че искаше да му вярва. Откри, че отново хлътва по него и се бореше срещу това с цялата си сила. В крайна сметка, беше му повярвала и преди, а виж къде я бе докарало това.


	Този петък вечерта имаше коледно парти на преподавателите. Щеше да отиде, разбира се, налагаше се да се появи на годишното събиране на факултета по английски. Щеше да е хубаво, приятна вечер в „Клуба на изследователите“ тази година… но устата й се изви, когато си спомни думите на Оливър Потсън от сутринта: „С такова нетърпение очаквам да те видя издокарана за партито.“ Намираше го за мазен и превзет. Понякога начинът, по който я гледаше, или нещата, които казваше, караха кожата й да настръхва.
	Може би… може би Шон щеше да отиде с нея на партито? Когато се отпусна на дивана, тя се замисли дали да не го покани.
	Сякаш по сигнал, телефонът й извести за съобщение. Беше Шон. „За довечера остава, нали? Ще те чакам тук в бара в 7 часа?“.
	Тя се усмихна и моментално написа отговор: „Да. Тъкмо се прибрах. Трябва да си взема душ и да се преоблека. Ще се видим после.“
	„Великолепно, написа той. И благодаря за представата за теб под душа… Вече съм възбуден…“.
	Тя се засмя на глас и написа: „Толкова си лош.“
	„Такъв съм!, написа той. И на теб ти харесва. А аз харесам теб. хх“.
	Тя се усмихна отново и се облегна на дивана, въздишайки щастливо. Той я искаше. Харесваше я. Беше го грижа за нея. Дори докато се опознаваха отново, някои неща си оставаха същите. По времето, когато бяха заедно, винаги я бе карал да се чувства специална, обожавана, ценена. И то с лекота. Близостта помежду им понякога бе стряскаща, сякаш не бяха минали седем години и половина, откакто бяха двойка.
	Беше почти прекалено лесно.
	Това я изнервяше. Не искаше просто да попадне обратно в рутината с него, да поемат от там, от където бяха оставили нещата, сякаш нищо не се е случило. Прекалено много неща се бяха случили. И колкото и да вярваше, че разкаянието му е истинско, не можеше да забрави колко дълбоко я бе наранил, когато бе сложил края. Знаеше, че трябва да остави това в миналото, ако имат някакъв шанс за бъдеща връзка. Но беше трудно. Наистина, наистина трудно. Само споменът за онези ужасни седмици все още успяваше да накара стомахът й да се преобърне и образуваше буца в гърдите й.
	Поглеждайки назад седмици след раздялата, тя бе осъзнала, че Шон се беше държал странно след нощта на партито в Колумбийския в началото на май. Тя беше поканена на събитието по ориентиране в Колумбийския заради дипломната програма, която щеше да започне през есента, и, разбира се, бе завела и гаджето си. Беше толкова нервна какво да облече, най-накрая спирайки се на тъмно синя рокля с висока яка и без ръкави. Шон бе изглеждал красив в бяла риза и военноморско син панталон. Дори се беше обръснал и си беше купил хубав чифт обувки, тъй като обичайните му кецове и кубинки нямаше да са подходящи. Мислеше, че изглежда великолепно. Но когато пристигнаха на партито, той беше единственият, който не носеше вратовръзка. Бледите му бузи бяха пламнали от срам, когато й се извини. Тя махна с ръка, преглъщайки собственото си неудобство, за да успокои любимия си.
	Бяха постояли настрани няколко минути, оглеждайки мястото. Държейки ръката му, Касандра бе почувствала как кожата му става студена, което се случваше само когато беше нервен или разстроен.
	— Добре ли си? — прошепна му тя.
	Той кимна рязко.
	— Добре съм.
	Тя го загледа, но не го попита нищо повече; една изискана жена в края на четиридесетте се приближи, представяйки се като Карън Уейвър, един от менторите по програмата. Касандра се заговори с нея за програмата, а Шон се измести, за да им даде пространство. Карън представи Касандра на няколко човека в стаята и тя беше увлечена в разговор. По времето, когато се измъкна, за да открие Шон, бяха минали два часа.
	А той не се виждаше никъде.
	Тя го търси в коридора, в лобито… нищо. На главния вход, докато се чудеше дали не е отишъл в тоалетната, тя го забеляза. Седеше сам на пейка под едно дърво на около двадесет метра, беше обърнат с гръб към нея, докато се взираше в небето. Тя забърза към него.
	— Скъпи! — Тя седна до него на пейката. — Толкова съжалявам, аз…
	— Не съжалявай. — Гласът му бе равен, лишен от обичайната си весела топлина. — Трябваше да се запознаеш с хората.
	— Обаче не осъзнах колко време ме нямаше — каза тя, ръката й жално галеше неговата. — Беше грубо. Толкова много съжалявам.
	— Не знам защо съм тук, Каси — промърмори той. — Защо ме доведе?
	Тя примигна.
	— Защото… защото си ми гадже и те обичам, и исках да споделя това с теб. Да видиш къде ще бъда… — Очите й го обходиха. Челюстта му бе стисната, а позата му бе скована. — Наистина си ми сърдит, нали?
	— Не съм ти сърдит. — Той стана на крака и приглади с ръка дългата си коса, която внимателно бе прибрал на опашка заради партито. — Но бих могъл да пийна. Някои от мъжете тук… те са превзети задници. — Най-накрая я погледна в очите, когато подчерта: — Знаеш го, нали?
	Изненадана, тя просто се взираше в него.
	— Аз… мислех, че са достатъчно мили… случи ли се нещо?
	Сянка премина по лицето му и той се извърна настрани.
	— Можеш да се върнеш вътре, любима. Аз просто ще изчакам тук отвън. Където ми е мястото.
	Стомахът й започна да се бунтува, подсказвайки интуитивно, че нещо съвсем не беше наред. Но тя трябваше да се върне обратно на партито. Не искаше да прави лошо първо впечатление. Тя също се изправи и попита:
	— Върни се вътре с мен?
	Той изсумтя.
	— Не мисля, че това е добра идея.
	— Защо не?
	— Наистина ли не знаеш? — Той се обърна с лице към нея, заставайки близо, сините му очи пламтяха, докато оглеждаха чертите й. — Стърча като ударен палец, любима. Хвърлят ми погледи. Не съм точно професорски тип, нали знаеш?
	Тя примигна отново, поразена от думите му.
	— Какво? За какво говориш? Кой ти хвърля погледи? Не ми пука дали си… На мен ми харесва, че не си професорски тип. — Тя се опита да се усмихне, но сърцето й трепна от присвития му поглед. — Ти си Шон Маккинън, най-готиният мъж в Ню Йорк. Убийствен музикант, секси лошо момче и само мой.
	Очите му я приковаха за момент. После се извърна, промърморвайки:
	— Най-добре да те връщаме вътре. Хайде, Каси. — Той посегна към ръката й и я поведе обратно към партито, без да продума.
	Нещо беше различно след това. Не можеше да каже кое точно; беше просто чувство, отвратително интуитивно усещане. Шон все още говореше с нея всеки ден и правеха любов почти всяка нощ… но беше отдръпнат. Задържаше нещо в себе си, а тя почти можеше да го усети как расте като рак. Той стана замислен, мрачен, без видима причина. Но когато го попиташе, той настояваше, че е добре.
	Тя се дипломира от Нюйоркския университет две седмици след партито, с почести. След това Шон отиде на вечеря с нея и цялото й семейство, за да отпразнуват. Онази вечер се върнаха в малкото му апартаментче, за да правят любов, което той направи със свиваща сърцето нежност, вероятно по-сладко от всеки предишен път. Почти болезнена сладост, която я омая.
	Тогава не го знаеше, но после осъзна, че това е било сбогуването му.
	Когато се събуди, тя откри, че бе сама в леглото. Загъна се в кралско синия халат за баня и се отправи към миниатюрната всекидневна. Той седеше на дивана, облечен в бяла тениска и дънки, главата му бе отпусната в ръцете.
	— Шон? — Тя се приближи предпазливо към него. — Какво не е наред?
	Той вдигна очи към нея с печален, унил поглед.
	— Аз, ъм… ние трябва да… — Той се размърда на мястото си, после се изправи пред нея. Поемайки си дълбоко дъх, той каза: — Мисля, че трябва да се разделим. Съжалявам, Каси. Мисля за това от седмици и просто… — В очите му проблесна болка, но решителност замести моментната слабост. — Трябва да прекратим това сега. Всеки да тръгне по своя път. Мисля, че така е най-добре.
	Тя едва можеше да диша. Стомахът й се преобърна, когато силен хлад премина през нея.
	— К-какво? Откъде дойде това?
	Очите му бяха тъжни, но тя видя стомана в тях. Той беше взел решение, а когато Шон си наумеше нещо, беше доста трудно да го разубедиш.
	— Някой ден ще ми благодариш.
	— Глупости! — изплака тя. Пристъпи към него, с протегнати ръце, а той отстъпи назад, за да й се изплъзне. Отхвърлянето беше като удар в корема. — Ти ме обичаш, мамка му! — Сълзи потекоха от очите й. — Знам, че е така.
	— Боже… разбира се, че е така — прошепна грубо той, без да я поглежда.
	— Тогава защо правиш това? — Тя се чувстваше подивяла, изпълнена с тревога, която граничеше с паника. — Ти ме обичаш и аз те обичам. Заедно завинаги, винаги си го казвал. Или не помниш?
	Той трепна, видимо свивайки се.
	— Помня — прошепна той, гласът му бе като чакъл.
	— На Коледа, късно онази вечер — процеди тя измежду хлипанията. — На моста в Сентрал парк, в снега, под звездите.
	— Спри, Каси — простена той, обръщайки се, за да започне да кръстосва малката стая.
	— Под звездите — продължи тя, — в студа, ти хвана ръцете ми, погледна дълбоко в очите ми и обеща, че ще бъдем заедно завинаги. Че ще се оженим и ще имаме деца, и ще остареем заедно.
	— Знам какво казах — просъска нещастно той, спирайки до малката масичка и сграбчвайки я, докато кокалчетата му не побеляха.
	— Онази татуировка на рамото ти, сложи я там заради нас — проплака тя, сочейки ръката му. — Погледни този келтски възел, Шон, онзи, който има „Заедно завинаги“ изписано на галски под него.
	— Ще го виждам до края на живота си — изръмжа той. — Мислиш ли, че не го знам?
	— Мислех, че искаш да мислиш за мен — изграчи тя.
	— Така е! — извика той, наближавайки точката на пречупване. — Т-така беше!
	— Значи това внезапно се е променило? — задави се тя. — Какво, значи си ме излъгал преди минута и вече не ме обичаш?
	Главата му се вдигна и тогава той я погледна.
	— Не! Не. Обичам те! — Той удари с юмрук по плота на масата. — Мамка му, мислиш ли, че за мен това е лесно?
	— Не искам да го правя лесно за теб! — Тя започна да хлипа измежду думите. — Ще се боря за нас, докато онова, което ти е влязло в главата, не излезе обратно навън.
	— Няма да излезе — каза той, изправяйки се пред нея. — Мислих за това със седмици. Сега ще тръгнем в различни посоки и накрая ще започнеш да ме виждаш като мъртва тежест. Ще негодуваш срещу мен. Тръгвам си, преди да се е случило това.
	— Това са глупости! Срещнал си някоя друга.
	— Не, по дяволите! — извика той възмутен. — Никога не бих ти причинил това! Никога не бих ти изневерил!
	Тя мразеше това, че сълзите не спираха, че изглеждаше като бърбореща глупачка. Но те не спираха.
	— Това няма смисъл. Накарай ме да разбера!
	— Ние просто… — Той прокара ръка през косата си, връхчетата стигаха до раменете му. — Ти се преместваш в нов свят. Трябва да те оставя да го направиш. Не искам да те повличам надолу, Каси. А ще го направя. Знам го. Видях го на партито. Нямаш нужда някой глупав китарист да ти се мотае наоколо, докато се занимаваш с всичката книжна работа. Имаш нужда да можеш да се концентрираш върху следването си и да се фокусираш. Имаш нужда…
	— Спри да ми казваш от какво имам нужда и от какво не! — проплака тя. — Единственото, от което се нуждая, си ти!
	Той спря насред крачката си.
	— Грешиш — каза той, сините му очи я пронизваха. — Просто все още не го знаеш. Но аз го знам.
	— Няма да ти позволя да го направиш — каза тя измежду хлипанията.
	— Нямаш избор, любима — промърмори дрезгаво той. — Заминавам. — Той й обърна гръб, отиде в банята и затвори вратата след себе си.
	Тя стоя там в пълно неверие, хлипайки почти десет минути, преди да хукне към спалнята, да се облече и се избяга от апартамента.
	Две седмици продължаваха така: тя го умоляваше с обезумели телефонни обаждания да види смисъла и да не слага край, той настояваше, че го прави за нейно добро и че всичко е свършило. Спориха, плакаха; тя умолява, той започна да се затваря. Тогава една нощ той я изненада с посещение, появявайки се в апартамента й. Това беше първият път, в който се виждаха, след сутринта, в която той я заряза. Той изглеждаше ужасно, което я зарадва; тя не искаше да бъде единствената, която страда. Надяваше се да е дошъл, за да каже, че се е вразумил, че съжалява задето е бил такъв глупак, че не може да живее без нея и я иска обратно…
	Но беше дошъл, за да й каже, че след седмица се мести в Лос Анджелис, отива там с още три момчета от една от групите, с които свири…


	Телефонът иззвъня, изтръгвайки Касандра от нещастния й унес. Тя погледна към екрана. Беше Бри.
	— Здрасти — каза тя меко.
	— Здрасти и на теб — Бри звучеше мрачно.
	— Какво не е наред? — попита моментално Касандра.
	— Цялата тази бъркотия… — Сабрина преминаваше през собствени проблеми с мъж. — Искам да отлетя. Хайде да се качим на някой самолет. Тази вечер.
	Касандра се усмихна и се намести на дивана. Двете с Бри играеха тази игра от години, когато някоя от тях беше стресирана.
	— Къде да отидем?
	— Някъде на топло — каза Бри — и много далеч.
	— Ъм… на Бахамите?
	— Не е достатъчно далеч.
	— Канкун?
	— Също не.
	— Таити?
	— Бинго! — извика Бри. — Мисля, че имаме победител. Да се срещнем на летището?
	— Имаш го. — Касандра въздъхна. — Какво мога да направя?
	— Нищо. Просто съм смазана.
	— Защо не дойдеш в града, ще те заведа на вечеря утре вечер.
	— Не мога, но ми се ще да можех — каза Бри. — Обаче благодаря. Да го отложим?
	— Поканата остава.
	— Държа ли се като идиот? — попита Бри.
	Касандра знаеше, че Бри говори за Джейк, нейната първа любов, който наскоро се бе завърнал в живота й.
	— Не мисля така. Аз държа ли се като идиот задето излизам отново с Шон?
	— Да — каза Бри, без да се поколебае.
	Касандра се засмя.
	— Тогава да, ти също си идиот. Ето.
	— И двете сме толкова глупави — каза Бри, смеейки се печално заедно с нея.
	— Така изглежда.
	Бри въздъхна, но по-леко.
	— Благодаря за мотивацията. Поне знам, че не съм единствения идиот наоколо. Вече се чувствам по-добре.
	— Когато дойда за Коледа следващата седмица — предупреди Касандра, — ще те ударя.
	
	
>	Глава 8
	
	В „Таверната на О’Райли“ беше шумно от музика и гласове, когато Касандра влезе в седем часа. Проправи си път до бара измежду хора, които държаха чаши и бутилки, говореха и се смееха, търсейки Шон.
	— Мога ли да ти донеса нещо? — попита едно момиче до нея със силен ирландски акцент.
	Касандра се обърна да погледне сервитьорката, хубавата блондинка от миналия път. Отново носеше червена шапка на Дядо Коледа, както и червена блузка и дънки, държейки табла. Касандра откри, че се взира в дълбоки сини очи, също като тези на Шон.
	— Ти си Анна, сестрата на Шон, нали?
	Младата жена се усмихна с лекота.
	— Да, аз съм. Как разбра? Акцентът?
	— Не. Очите ти. — Касандра отвърна на усмивката й. — Тук съм да го видя. Аз съм Касандра.
	— О! — Очите на Анна се ококориха. — Толкова е хубаво най-накрая да се запознаем! — Тя сграбчи ръката на Касандра и открито я зяпна. — Мили боже, толкова си красива, колкото каза той.
	Касандра се изчерви, но трябваше да се засмее.
	— Ъм. Благодаря ти.
	— Луд е по теб. Знаеш го, нали? — Анна бърбореше развълнувано. — След като започнахте да се виждате отново, той е по-щастлив, отколкото съм го виждала някога. Права си да му дадеш още един шанс. Понякога е трън в задника, но си струва. Той е добър човек, наистина.
	Касандра усети как ченето й увисва.
	Сега беше ред на Анна да се изчерви.
	— Казах твърде много. Винаги така правя… — Тя поклати глава и се засмя горчиво. — Не му казвай, че съм казала всичко това, иначе жива ще ме одере.
	— И аз се радвам да се запознаем — каза Касандра, разкопчавайки палтото си.
	— Той е отзад в офиса, ще отида да ти го доведа — каза Анна и забърза нататък.
	Касандра трябваше да се усмихне, докато натъпкваше ръкавиците в джобовете си. Сестрата на Шон беше чудо. Весела и открита, много приличаше на него. Но, уау… Шон беше по-щастлив, отколкото Анна го е виждала някога? Говорил е на сестра си за нея? Хммм. Тя свали палтото си и натика шапката и шала си в ръкава. Тъкмо беше преметнала палтото през ръката си, когато Шон се появи, взимайки го от нея.
	— Здравей, любима — той се ухили. Очите му танцуваха, когато я погледна и се наведе да постави лека целувка на устните й. — Ето, дай ми това. Ще го отнеса отзад в офиса на съхранение.
	— Добре, благодаря. — Очите й го обходиха. Изглеждаше особено красив в тъмно кобалтова риза и дънки. — Харесва ми ризата ти. Заради мен ли си се издокарал?
	— Може и да е така — каза той, ухилвайки се със своята секси, крива усмивка. — Харесва ли ти?
	— Да — каза тя. — Какъв е поводът?
	— Ами… ще видиш след малко. — Той намигна и се обърна да посочи малка кръгла маса в далечния край на бара, до сцената. — Виждаш ли онази мъничка маса? Резервирана е за нас. Отиди и седни, аз се връщам веднага.
	Тя си проправи път до масата, долавяйки части от разговори, докато се движеше между клиентите. Песента по озвучителната система се смени с игривата версия на Джон Маленкамп на „Видях мама да целува Дядо Коледа“*, докато се настаняваше. Пръстите на краката й започнаха да потропват в такт с песента, докато чакаше Шон да се върне, което той направи преди кроя на песента.
	[* John Mellencamp — I Saw Mommy Kissing Santa Claus — Б.пр.]
	— Добре, ето ни и нас. — Той остави пълна халба с „Гинес“ пред нея, после зае празния стол със собствената си чаша в ръка. Тя му благодари и отпи, забелязвайки напрегнатия му поглед.
	— Красива си — каза той. — Винаги съм обичал, когато носиш червено. Отива ти.
	Тя мълчаливо се поздрави, че си спомни как той я харесваше в червено и задето избра тази блузка.
	— Благодаря ти.
	Внезапно, той стана от стола си, наведе се над нея, сложи топлата си ръка на тила й и я целуна. Устата му покори нейната, дълго и сладко.
	— Мммм… — каза той срещу устата й. — Красива жена, която има вкус на „Гинес“. — Той я целуна отново, езикът му проследяваше устните й. — Мисля, че съм умрял и съм отишъл в рая.
	Тя се разкикоти, но тялото й гореше от думите и докосването му. През последните две седмици, те бяха излизали на срещи. Бяха говорили и се бяха опознали наново, бавно връщайки си доверието. И имаше целувки. Доста. Но физическите им контакти бяха ограничени до целувки на публични места. Ръцете му понякога скитаха, но понеже бяха пред публика, нищо повече от дискретни ласки тук и там не се бе случило. Нямаше съмнение, че той я желае. Можеше да го види в очите му почти всеки път, когато я погледнеше. Можеше да усети едва сдържаната страст в докосването му, в начина, по който я целуваше… понякога простенваше страстно във врата й, докато прекратяваше някоя целувка и това караше костите й да омекват. И никога не я принуждаваше, нито я караше да се чувства притисната по някакъв начин. Но…
	Фактът бе, че я беше страх да остане насаме с него. Защото знаеше, че щом останат сами, никой от двамата няма да може да се сдържи. Би било като пожар. Като пламенен секс за сдобряване. Емоционалните последствия от това… тя просто не бе готова.
	Или преди не беше. Сега, тази вечер, гледайки сините му очи, блестящи от желание, секси чар и сладко ласкателство, тя знаеше, че няма да успее да издържи още дълго. И не искаше.
	На една от срещите им, тя го накара да признае, че беше излизал на много срещи, след като се разделиха.
	— Много безсмислени срещи — каза той, отмествайки поглед, докато го казваше. Не се хвалеше, просто изказваше фактите. Но я гледаше право в очите, когато заяви, че въпреки че бе имало много момичета, не бе имал чувства към никоя от тях. — Нито една, Каси. Нито една. — Това признание бе омекотило пробождането на ревността, знаейки, че по един или друг начин е бил с много други жени. Само бог знаеше какво бяха допринесли седем години опит с всички тези жени към вече впечатляващите му умения в леглото.
	Тя искаше да разбере. Искаше ръцете му по тялото си, да усети тялото му до своето… искаше да шепне в ухото й както преди, да усеща горещият му дъх върху кожата си. По време на секс, мръсните му приказки я тласваха към невероятни висини на желание, лишавайки я от ум; след секс, сладките му приказки я караха да примре, докато я държеше в обятията си.
	Сега, въпреки че я целуваше насред претъпкан градски бар, нуждата я удари като топлинна вълна. Желаеше го. Точно там. Не можеше да го отрича повече и не искаше да го отрича. И ако той я желаеше дори наполовина колкото тя него… тя потрепери при мисълта.
	Той се отдръпна и се усмихна нежно.
	— Хей. Какво има?
	— Ти — призна тя, взирайки се дълбоко в очите му. Върховете на пръстите й проследиха контура на силната му челюст, покрита с меки златисти косъмчета, които го правеха още по-привлекателен. — Ти.
	Той се взира в нея няколко секунди, после се пресегна към стола й и го завъртя около масата. Обръщайки я леко на мястото й, краката му се разтвориха широко, за да може да я придърпа по-близо, толкова близо, че тя можеше да усети мускусния му, пикантен аромат. Интимността на позата накара вътрешностите й да потреперят.
	— Аз, а? — Ръцете му се отпуснаха на раменете й. — Какво за мен?
	Тя се изчерви и очите й трепнаха страни.
	— Това е тайна — прошепна престорено срамежливо тя, опитвайки се да го разсее, превръщайки го в игра.
	Той се наведе и я целуна, задържайки се върху устните й, отваряйки ги със своите, за да докосне езика й със своя и да я накара да се разтопи.
	— Кажи ми — промърмори той срещу устата й.
	Тя се ухили и се примъкна по-близо, за да прилепи уста към неговата. Ръцете му се преместиха от лицето й, за да се преплетат в косата й, обхващайки главата й, докато се целуваха. Ръцете й се промъкнаха около врата му и целувката се задълбочи, разпалвайки ги.
	— Кажи ми — повтори той с чувствена, крива усмивка.
	— Мисля, че знаеш — прошепна тя, играейки си с разрошената му медно кестенява коса.
	— О, любима, никога не бих предположил нищо… — Той гризна устните й, нежното подръпване на устните му се усети ниско в корема й. — Кажи ми.
	Тя се отдръпна назад, колкото да може да го погледне в очите. Погледите им се сключиха.
	— Толкова много те желая, Каси — прошепна той. — Толкова много. Кажи ми, че и ти ме желаеш.
	— Желая те. — Устните й се извиха в срамежлива усмивка. — Така че… може би по-късно тази вечер… можем да отидем някъде…?
	Дъхът на Шон заседна в гърдите му и кръвта му запрепуска, когато се вгледа в тези топли, тъмно кафяви очи, които обожаваше.
	— Да не би да казваш това, което си мисля, че казваш?
	Тя кимна.
	Сърцето му прескочи един-два удара.
	— Исусе… — Той прочисти гърло и се размърда на мястото си. Тя го гледаше, толкова красива, толкова чувствена. Възпираше се с всички сили да не я завлече в офиса отзад, да заключи вратата и да я вземе на дивата още в тази минута. Застави се да се отдръпне, да измъкне ръце от косата й и да хване нейните. — Ако ще те отведа в леглото и направя тази огромна крачка, трябва да поговорим за някои неща, любима. Прекалено важно е.
	Лицето й помръкна, позата й се скова и той преглътна една ругатня.
	— Не, не го прави. — Той стисна ръцете й. — Не се затваряй. И аз не искам да го правим. Не искам да зачекваме болезнените неща отново… но се налага. Ако ще продължаваме напред заедно, ще трябва да приключим с миналото веднъж и завинаги. Не мислиш ли?
	Тя кимна, взирайки се в него, а той видя нещо да преминава през очите й. Тя обмисляше казаното от него. Той познаваше този поглед, разбираше, че премисля нещата, така че изчака. Галейки пръстите й, без да отмества поглед, той чака.
	— Може ли първо да си довърша питието? — попита накрая тя. — Имам чувството, че ще имам нужда.
	— Да, аз също. — Той се пресегна за чашата си и я чукна в нейната. — Sláinte.* — Отпиха заедно. Песента се смени с „Прекрасна Коледа“ на Пол Маккартни**, докато звуците от бара около тях — бъбренето на клиентите, чукането на чаши — изглежда избледняха, докато тя попиваше начина, по който той я гледаше.
	[* Sláinte — израз в Ирландия и Шотландия, означаващ „наздраве“, използван като тост по време на пиене. — Б.пр.]
	[** Paul McCartney — Wonderful Christmastime — Б.пр.]
	— Мога ли да те попитам нещо? — каза тя.
	— Разбира се.
	— Ти дали, ъм… — На бузите й изби цвят. Главата й се наведе малко и тъмната й коса падна върху лицето. Прекалено скромна усмивка проблесна, докато отмяташе лъскавите кичури, после проследи ръба на чашата си с върховете на пръстите си. — Имаш ли планове този петък вечерта?
	Той не можа да спре усмивката си.
	— Ами, обикновено работя в петък вечер, но мога да пропусна. Едно от предимствата да си съсобственик на мястото. Защо?
	— Трябва да отида на коледно парти — каза тя. — Бих искала да дойдеш с мен. Ако искаш.
	Топлина се вля в него, карайки сърцето му да олекне.
	— Ще се радвам да те придружа.
	Тя се усмихна.
	— Супер. Добре тогава. Започва в седем. Обаче е малко официално. Ще трябва да се изтупаш. Имаш ли костюм?
	— Разбира се, че имам костюм — подигра й се той с фалшиво възмущение, но трябваше да се зачуди дали е сериозна. — Всъщност имам три, да знаеш. За какъв ме взимаш?
	— Е, преди нямаше дори един — каза тя, вдигайки чаша. — Само проверявам.
	Той я наблюдава как отпива от чашата си и каза:
	— Справедливо. Да, имам костюм, професор Байнс. — Шон повтори движението й и отпи голяма глътка от своя „Гинес“. — Значи, лъскаво парти, а? Къде отиваме?
	— Това е коледното парти на факултета по английски — обясни тя. — Партито на моя офис. Преподаватели и служители в Нюйоркския университет, такива работи. Съжалявам. Звучи смотано. Такова ще е. Но е единственото парти, което се очертава, така че, нали разбираш…
	Нещо в гърдите му изстина, натежа. Надяваше се да не си е проличало външно.
	— А. Ами… сигурна ли си, че ме искаш там?
	Веждите й се смръщиха.
	— Предполагам, че не го представих много добре, нали?
	— Не! Имам предвид, да! Не че ти не го представи добре. Искам да отида с теб — каза той. — Просто съм… изненадан. — Той сви рамене, неспособен да се изкаже. — Благодаря.
	Тя се приведе и постави лека, сладка целувка на устните му.
	— Благодаря ти, че се съгласи.
	— Ще си прекараме добре. — Той се ухили и я целуна, после каза: — Ще свиря след няколко минути. Затова избрах тази маса отпред, за да можеш да седиш наблизо, докато аз съм там горе. Така добре ли е за теб?
	— Ще свириш и пееш? — Очите й светнаха и той долови пламъка на вълнението. — Боже, обичах да те гледам. Сега съм развълнувана.
	— Добре! Защото след това… — Той хвана лицето й с две ръце и я целуна дълбоко. — Ще те заведа у дома с мен. И ще правя любов с теб цяла нощ.
	Той чу как рязко си пое въздух, усети как потръпна под ръцете му и се усмихна. Сърцето му спря, после се забърза. Той се наведе и открадна още няколко дълбоки целувки.
	Но минути по-късно, докато се подготвяше за изпълнението си, премествайки стола и микрофона, който беше насочен към акустичната му китара, умът му започна да се пренавива. Академично парти. „Прекрасно“, помисли си мрачно той. „Просто дяволски прекрасно.“ Точно това го беше накарало да вземе решение миналия път. Тя не си ли спомняше? Нямаше ли представа?
	

	* * *

	
	Касандра го бе помолила да я придружи на партито за ориентиране. Беше горд да влезе с нея; тя бе най-красивото момиче в стаята. Но той не носеше вратовръзка и бързо осъзнаха, че не бе облечен подходящо. Коремът му се сви от нещастие. Не искаше да я злепоставя по какъвто и да било начин, това бе твърде важно. Първите впечатления бяха важни. Но тя бе отхвърлила с лека ръка опасенията му, сякаш не й пукаше. Тя имаше очи само за него. Начинът, по който го гледаше понякога, го караше да се чувства непобедим, като бог.
	Но не и в тази стая, пълна със скучни преподаватели. Каси бе твърде погълната от разговора си с останалите, за да забележи погледите, които му хвърляха някои от превзетите, благопристойни мъже. Някога в Ирландия, когато бе дете, средният от осем братя и сестри, семейството му не беше заможно. Родителите му едва свързваха двата края, но имаше обич и гордост. Семейство Маккинън игнорираха снобите, които гледаха от високо износените им дрехи. Единственото място, където Шон бе принуден да се чувства недостоен, бе в училище. Мразеше училището. Никога не можеше да се концентрира и не се справяше добре. Понякога буквите със същия успех можеха да са и йероглифи. Раздразнен, той се бунтуваше, както всички деца. И биваше мъмрен от учителите, а после и от баща си, когато се прибереше у дома. Когато стана на десет, вече мразеше училището и всичко свързано с него. Караше го да се чувства глупав.
	Единствените часове, в които се справяше прилично, бяха по математика, рисуване и музика. Музиката запази здравия му разум. Когато беше на дванадесет, по-големият му брат се отказа от китарата и я даде на Шон, на майтап. Но Шон се научи да свири, воден от чистото удоволствие да го прави. Учителката по музика в училище каза, че пее като ангел. Това бе единственият предмет, който можеше да понася; едва изтика гимназията. Един учител, този по математика, най-накрая му помогна да осъзнае на петнадесет години, че не само има дислексия, но и синдром на дефицит на вниманието и хиперактивност. Това обясняваше много, но вече беше късно. Вредата бе нанесена. Оценките на Шон бяха колебливи, а раздразнението му бе безгранично. След като се дипломира на косъм, той не можеше да се махне от там достатъчно бързо.
	И ето го сега, на някакво превзето парти за умници, от които бе част и приятелката му. Гордееше се с нея, възхищаваше се на академичните й успехи, наистина. Обичаше това, че тя бе брилянтна. И знаеше, че и тя го мисли за умен, въпреки че резултатите от тестовете не го показаха. Но интелектът му беше далеч от това ниво. Тя пасваше. А той — никак. Сега, на това парти, заобиколен от учители, малкото момченце, което се дразнеше, беше несигурно и мразеше училището, се размърда дълбоко в него.
	Взе си още една чаша шампанско и се отдръпна настрани, оставяйки неговата Каси да блесне. Боже, беше красива. Беше толкова трудно да стои отстрани и да я гледа. Откри стол и седна до стената.
	Но един мъж, с тъмен костюм и папийонка, се приближи до него. Той бе един от хората, с които Каси разговаряше на няколко метра от него. Малката група се бе разположила така, че тя бе обърната с гръб към Шон, така че не видя случващото се.
	— Кой си ти? — попита той, гледайки го отвисоко с открито снизходителна усмивка.
	Шон настръхна от тона му, но запази спокойствие, посочвайки Касандра.
	— С приятелката ми съм. Тя започва програмата през есента. Касандра Байнс.
	— О. — Мъжът й хвърли кратък поглед. — Да, тя е чудесна. Умно момиче. Много умно. — Той се обърна отново към Шон, огледа го отново и промърмори: — Интересна двойка.
	Шон примигна, после бавно се изправи на крака.
	— Моля?
	— Двамата изглеждате… неподходящи — каза мъжът.
	Вътрешностите на Шон започнаха да се усукват.
	— Така казваш ти. — Той погледна помпозния задник, чудейки се каква е целта му.
	Мъжът не мигна и срещна открито погледа на Шон.
	— Колко дълго мислиш, че ще остане с някой като теб?
	Изпуфтяване, наподобяващо невярващ смях, излезе от устата на Шон.
	— Не знаеш нищо за нас.
	— Виждал съм го и преди — изсумтя мъжът. — Ти си нейното лошо момче, разбира се. Добрите момичета обичат да си играят, докато са в училище. Но дори и да останете заедно, колко напред в програмата си мислиш, че ще стигне тя с някой като теб наоколо? — Веждите му се повдигнаха арогантно. — Това е много конкурентна среда. Не мисля, че го осъзнаваш. Тя няма да може да се изкачи по стълбичката със злепоставяща мъртва тежест, която да я дърпа назад. Има нужда от партньор, който да й бъде активно допълнение.
	— Прекаляваш — просъска Шон. Кръвта му препускаше във вените.
	Мъжът отпи от чашата си с шампанско и сви рамене.
	— Не си си на мястото тук, това е всичко. Просто наблюдение. Не съм възнамерявал да те обидя.
	Отне цялото самообладание на Шон, за да не запрати този глупак срещу стената и да го удари. Пое си дълбоко дъх. Думите на непознат не биха го засегнали толкова дълбоко, ако Шон не предполагаше, че… може да са верни. Гадното копеле може и да беше право. Шон си го беше мислил, но никой досега не го беше казвал на глас, още повече пък така директно. Очите му се присвиха срещу мъжа, когато процеди:
	— Кога за последно ти е излязъл късметът, приятел? Обзалагам се, че е минало време. А мисълта, че такова красиво и умно момиче може да е с „някой като мен“, сигурно ти пари на задника, а?
	Мъжът се подсмихна с презрителен звук.
	— Ако сексуалната сила е единственото, с което я държиш, ще те зареже до Деня на благодарността. Късмет.
	— Това момиче, за което говориш с такова неуважение — предупреди Шон с ниско ръмжене, — е момичето, което обичам. Така че за нейно добро, няма да те смачкам от бой още тук и сега. Но внимавай как говориш за нея, чу ли ме?
	Мъжът се приведе и промърмори:
	— Не говоря за нея с неуважение, приятелю. Говоря за теб. И мисля, че е интересно, че отвръщаш на мнението ми с предложение за насилие. Боже би ще искаш да обмислиш това, че насилието и сексът са единствените ти заложби.
	Ръцете на Шон се свиха в юмруци.
	— Махни ми се от очите, нещастнико. И стой далеч от приятелката ми или ще съжаляваш, че дори си погледнал към нея.
	Мъжът вдигна чаша във фалшив поздрав и си тръгна.
	Но Шон остана там разтреперан. Толкова ядосан, че едва можеше да диша. Трябваше да остане спокоен, заради Каси. Никога не би я изложил… но, проклятие. Трябваше му въздух. Бързо напусна сградата, втурвайки се през вратата. Дори когато седна на близката пейка, ръцете му все още трепереха и ударите на сърцето му отекваха в ушите. Ами ако онзи мъж беше прав? Ами ако насилието и сексът бяха единствените му заложби? Ами ако това, че свързваха Каси с него навредеше на кариерата й един ден? Или още по-зле, ако се умореше от него, сметне го за недостоен и го напусне? Не би могъл да го понесе, това щеше да го убие.
	Трябваше да помисли за много неща…
	

	* * *

	
	— Шон? Хей. Земята до Маккинън.
	Беше се изгубил в нещастната си разходка по алеята на спомените; вдигна поглед, за да види Джими да стои пред него.
	— Ще свириш или какво? — каза Джими. — Стоиш така от известно време…
	— Млъквай, свиря. — Шон прокара ръка през косата си и стрелна поглед към Каси. Тя седеше на масата им, говореше със сестра му и се усмихваше. Той се зае да подготви оборудването. Музиката винаги успокояваше звяра вътре в него.
	Звяр. Беше звяр, скъсването с нея дошло сякаш от никъде, наранявайки я, за да се увери, че нещата ще си останат така. Беше отблъснал Каси след онова пагубно парти. Въпреки че правеше каквото трябва, за нейно добро… а може би и в името на собствената си гордост. Беше убедил сам себе си, дори и когато тя го умоляваше да не слага край. Той все още не знаеше дали това бе най-тъпото, унищожително нещо, което бе правил някога, или най-доброто.
	Беше се наранил сам, но бе наранил нея милион пъти повече. Предполагаше, че най-малкото, което можеше да направи за нея, бе да приеме молбата в имейла й и повече да не й говори; да я остави да се оправи, да я остави да продължи напред. Това бе последният им контакт, преди тя да влезе в бара му преди две седмици.
	Сега, да я открие отново бе истинско чудо, шанс да започнат отново и този път да постъпи честно с нея, а тя бавно го бе допуснала до себе си. Така че, ако бе склонна да го заведе в академичния си свят, ако искаше да я придружи на това университетско парти? Той щеше да преглътне колебанието си и да го направи със стил, мамка му.
	
	
>	Глава 9
	
	Касандра остави главата й да се отпусне на рамото на Шон. Задната част на таксито беше топла, тъмна и уютна, докато гледаше навън към минаващия пейзаж. Коледни лампички примигваха накъдето и да погледнеше: витрините на магазините, около колоните на лампите, висящи от навесите. Шофьорът на таксито, като много други, беше пуснал коледна музика в колата. Докато „Желая ти весела малка Коледа“ на Джеймс Тайлър* звучеше и тя се гушеше в Шон, тя се замисли за нощта им заедно.
	[* James Taylor — Have Yourself a Merry Little Christmas — Б.пр.]
	Бяха изпили няколко бири, вечеряха, говориха, смяха се и се радваха един на друг. Тя бе успяла да поприказва с Анна, която беше забавна и дружелюбна. Джими бе поел всички мениджърски задължения, така че Шон не трябваше да държи под око бара. После той се бе качил на онази малка сцена и бе спрял дъха й. Гледайки го, слушайки го как свири на китара и пее отново, беше невероятно. И след като се бе уверил, че тя ще седне най-отпред, той гледаше право в нея, докато пееше. Някои от любовните песни бяха предназначени за нея, беше очевидно. На практика й бе изнесъл серенада. Това тайничко я накара да примре като някоя фенка.
	Теноровият му глас бе по-съблазнителен от всякога, акустичното му свирене бе силно, а харизмата му, докато свиреше, беше извън границите. Прибавете към това и видът му на филмова звезда… беше я омагьосал наново, прелъстявайки я и карайки я да му се възхищава. Чудеше се дали той има някаква представа как талантът и страстта му към музиката й влияеха.
	Тук, в таксито, ръката му се обви около раменете й, за да я придърпа по-близо, притисна устни към слепоочието й, а стомахът й бавно се преобърна. Той ухаеше толкова добре, усещаше го толкова добре, топъл и силен… караше кожата й да се сгрява и главата й да се върти. Желаеше го толкова много. Искаше да падне в обятията му, в леглото му, да се изолира от света и да го има само за себе си, тяло и душа.
	— Толкова си мълчалива — каза той, отмятайки косата от лицето й. Наклони лицето й, за да може да погледне очите й. — Добре ли си, любима?
	— Много добре — прошепна тя и придърпа главата му надолу, за да срещне устата му.
	Той простена нежно в устата й, когато целувката се разгоря, топлина и желание се стрелнаха, когато езиците им се преплетоха и взаимният им глад се увеличи.
	— Остани с мен тази нощ — прошепна до устните й той, отпивайки от тях, докато пръстите му си играеха с косата й. — Искам да правя любов с теб цяла нощ. Искам да целувам всеки сладък, секси сантиметър от теб… — Той гризна долната й устна, засмуквайки я. — Искам да докосвам всеки сантиметър от великолепното ти тяло, да ти доставям удоволствие, докато не си загубиш ума… — Дъхът й секна; той я целуна по-дълбоко този път. — … докато и двамата не сме така изтощени, че да можем единствено да заспим в обятията на другия. И да се прегръщаме силно, докато го правим. После, когато се събудим сутринта, искам да повторя всичко. — Той хвана лицето й с две ръце.
	Тя се сгуши по-близо, погали наболата му брада, погледна в красивите му сини очи и каза:
	— И аз искам всичко това. Всичко това. Всичко от теб.
	Когато пристъпи в апартамента на Шон няколко минути по-късно, през нея премина усещане за déjà vu. Изглеждаше по-различно, отколкото преди седем години, но достатъчно неща си бяха все същите, за да се чувства странно у дома си.
	Старият, продънен диван и креслото бяха сменени с подхождащи си дивани от кафява кожа, изподрасканата квадратна дървена маса — от стъклена масичка за кафе. Украсите по стените бяха изцяло в стила на Шон: рамкирани корици на стари албуми, артистични плакати, снимки на Ирландия. Когато за последно бе била тук, беше миш-маш от нещата на Джими и Шон, безгрижно и функционално, две момчета в началото на двадесетте, които споделят общо пространство. Сега беше… по-чисто, по-хубаво, с повече вкус, по-зряло. Беше отражение на това как бе израснал самият Шон.
	— Мястото изглежда ли ти познато? — попита той, докато внимателно оставяше палтото й на двойния диван.
	— Наистина е така — ухили се тя. — Само че много по-хубаво.
	— Надявам се! — подсмихна се той. Метна собственото си палто и шала върху двойния диван с по-малко внимание. — Вече не съм безразсъден младеж. Не мога да оставя мястото да прилича на колежанско общежитие.
	— Не и ако искаш да впечатлиш жените, които водиш тук — подразни го тя. — Определено не.
	Тя го каза като шега, но изражението му помръкна.
	— Каси. — Той се обърна целеустремено към нея. — Първо на първо, не съм бил с друга жена повече от три месеца, само за протокола. И втората истина е, че съм водил само няколко жени тук. Защото… — Той сви рамене. — Това е моето пространство. — Очите му се присвиха насреща й, карайки бръчиците в ъгълчетата им да се задълбочат. — Единствената жена, която някога съм усещал, че принадлежи тук, си ти.
	Внезапното му признание я слиса. Сърцето й се запъна в гърдите, а краката й омекнаха.
	— Не трябва да го казваш, само защото си мислиш, че това искам да чуя. Знам, че е имало други жени. И аз съм била с други мъже. Искам да кажа, хайде де, Шон. Скъсахме преди седем години и половина…
	— Да, знам. Но не искам да мисля за теб с други мъже, това ще ти кажа. И ти казах, че е имало други момичета. Просто не тук. — Той прочисти гърлото си и потърка челюст, докато я гледаше. — Добре. Без такива работи тази вечер. Мога ли да ти предложа питие? Искаш ли нещо?
	— Не. — Тя пристъпи към него и сложи ръце на гърдите му, накланяйки глава назад, за да се вгледа в очите му. — Искам само теб.
	— Исусе… — Усмивката му се разпростря, бавна и топла. — Знаеш, че и аз те искам. — Ръцете му се вдигнаха, за да отметнат косата от лицето й. Докато очите му я обхождаха, той погали бузите й с нежни пръсти. Палецът му потърка устните й и дъхът й секна. — Имам нужда да те подържа. Да правя любов с теб. Да ти покажа колко много… — Очите му задържаха нейните в един от онези претърсващи душата погледи, които караха кръвта й да бучи и топлина да се излъчва от тялото й. — Исусе, има толкова много…
	— Шшш — прошепна тя. — Просто ми покажи. — Пръстите й проследиха очертанията на устните му. — Заведи ме в леглото, Шон, и ми покажи.
	Очите му пламнаха от желание. Хвана я за ръка и я отведе в спалнята си. Тя отиде с охота, сърцето й препускаше от нетърпение, докато тялото й тръпнеше от нужда, страст и желание.
	Стаята му беше малка, каквато я помнеше, а огромният матрак заемаше повечето пространство. Той понечи да включи осветлението, но тя спря ръката му.
	— Виж — каза тя, сочейки към прозореца. Апартаментите на отсрещната страна на тясната улица бяха украсили за Коледа до степен, в която бяха прекалили. Толкова много цветни лампички висяха и блестяха, че осветяваха спалнята на Шон. Червено, синьо, зелено, бяло… — Мога да те видя идеално — прошепна тя. — Красиво е.
	— Не колкото теб — отвърна на усмивката й Шон. — И аз мога да те видя. Определено е празнично… — С бързо движение, той посегна към подгъва на пуловера й с V-образно деколте и го дръпна нагоре, през главата й, оставяйки го да падне на пода. — Но въпреки светлините, си прекалено облечена. Искам те гола, Каси, любима. Мина много време, откакто имах възможност да те видя…
	Той остави очите си да я обхождат, да я поглъщат.
	— Мили боже, толкова си красива. — Гледката от това да стои пред него на приглушената светлина, нежната й кожа бе изложена пред очите му, тежките й гърди бяха обхванати от червен дантелен сутиен, всичко това накара пулса му да се изстреля във висините и накара кръвта му да се втурне гореща във вените му. — И носиш всичкото това червено заради мен, лисичке.
	Тя се ухили насреща му, с искрица гордост и съблазън в тъмните й очи.
	Ръцете му погалиха раменете й и се плъзнаха надолу по ръцете, когато я придърпа по-близо. Покривайки устата й със своята, ръцете му се вдигнаха, за да погалят и стиснат гърдите й през дантелата, изтръгвайки стонове от нея, които накараха вътрешностите му да се разтопят.
	Тя разкопча ризата му, разтвори я широко и я плъзна по силните му рамене. Но той я усети как спира и се отдръпва. Гледаше тялото му.
	— Какво има, любима? — попита той.
	Очите й го обходиха.
	— Колко татуировки имаш сега? — Имаше изненада и смях в гласа й.
	Той се ухили насреща й, когато отговори:
	— Седем общо. — Той посегна да разкопчае сутиена й и бавно плъзна презрамките надолу по ръцете й. Тя го остави да падне на пода и срещна погледа му, преди той да сведе глава, за да засмуче едната й гърда, а после и другата. Главата й се отметна назад, когато се изви насреща му, искайки повече. Преместиха се на леглото и паднаха отгоре му, обвивайки се един около друг, сгушвайки се плътно, галейки, милвайки и целувайки. Зъбите му одраскаха чувствителната й кожа и тя простена.
	Намествайки се отгоре й, той каза:
	— Мразя, че трябва да оставя тези перфектни гърди, но трябва да го направя, ако искам да ти сваля панталона. — Тя се разкикоти, докато той бързо свали дънките й.
	— Виждам само четири татуировки — каза тя. — Тази, разбира се… — Върховете на пръстите й проследиха голямата върху рамото му, онази, която си бе направил заради тях, за да обяви любовта си към нея. Големият, сложен келтски възел с думите „Заедно завинаги“, написани на галски. Тя бе до него през цялото време, седейки с него с часове в ателието за татуировки в Алфабет сити*. — Но тези… са нови. — Тя докосна другите татуировки на левия му бицепс и китка, после и онази на гърдите му.
	[* Квартал на Ню Йорк. — Б.пр.]
	— За мен не са нови, но за теб със сигурност са. Харесват ли ти? — Веждите му се смръщиха, когато погледна надолу към нея. — Или го казваш, защото не ти харесват?
	— Харесвам ги. Много — призна тя. Тя прехапа устната си за секунда, преди да добави: — Секси са. Ти си секси. И го знаеш.
	— Не знам нищо подобно — извъртя нещата той, но вътрешностите му се стоплиха от признанието й. Пръстите й проследиха очертанията на гърдите, ръцете и страните му. — Обичам усещането от ръцете ти върху мен — каза той във врата й, поставяйки целувки навсякъде, където успееше да достигне с уста. — Това ми липсваше.
	Тя се усмихна.
	— И на мен ми липсваше да те докосвам. — Главата й се повдигна, търсейки. — Къде са останалите татуировки?
	— Останалите са по-надолу, любима. Едната е около левия ми глезен, едната е на десния прасец… — Палците му нежно галеха зърната й. Те се втвърдиха под допира му и той наблюдаваше как очите й потъмняват от желание. — А една татуировка… е, ще трябва да ме съблечеш гол, за да намериш последната. На стратегическо място е. — Усмивката му стана вълча. — Долу на тазовата кост. Ще ми хареса да я проследиш с език…
	— Звучи ми добре — промърмори порочно тя, посягайки към копчето на дънките му.
	Той се претърколи от нея, за да легне по гръб за по-лесен достъп. Тя се подпря на един лакът, докато пръстите й танцуваха по таза му, играейки си с пътечката от косъмчета, която отвеждаше от корема до боксерките му. Пръстите й го дразнеха по дължината на твърдостта му с бавни, целенасочени ласки и той си пое рязко дъх. Когато го направи отново и го погледна право в очите, той простена, а тялото му потръпна.
	— Убиваш ме.
	Усмихвайки се, тя разкопча ципа и изтика надолу дънките му. Той й помогна, избутвайки ги надолу по дългите си крака.
	— Мой ред е да те погледам — каза тя, докато очите, а после и ръцете й обходиха тялото му. Изпълнен с желание израз се прокрадна на лицето й. — Това беше мое.
	— Може отново да бъде — прошепна той, отмятайки косата й. — Само трябва да го кажеш…
	Тогава тя каза:
	— Онова, което каза по-рано, че не си правил секс от три месеца?
	Той само я погледна и кимна, опитвайки се да си спомни как се диша, докато ръцете й продължаваха да изследват корема и да обхващах ерекцията му.
	— За мен беше много по-дълго — призна тя, гласът й се сниши до почти срамежлив шепот. — Мина повече от година и половина.
	Той примигна изненадано.
	— Какво? Сериозно ли?
	— Бях заета с курсовата работа… — Ъгълчето на устата й се повдигна горчиво. — Не се срещах с никого. Нямах време за случаен секс. Поне така си казвах. — Очите й се вдигнаха да срещнат неговите, и ръцете й застинаха. — Но всъщност просто не исках безсмислен секс. Не ме привличаше. Така че — Тя сви рамене, уязвимостта й го прободе в сърцето.
	Той се протегна, за да поеме лицето й в ръце.
	— Тази нощ няма да бъде безсмислен — обеща той с дрезгав шепот. Сърцето му блъскаше срещу ребрата. — За мен нищо с теб никога не е било безсмислено. Никога. — Погали меката й кожа, прокарвайки пръсти надолу по врата й, по раменете, а тя въздъхна от удоволствие. Целуна я отново и я придърпа по-близо, възнамерявайки да я целува до безпаметност.
	Тя притисна дължината на тялото си срещу него. Беше толкова твърд, че бе почти неудобно, така че той избута боксерките си надолу, за да освободи ерекцията си. Тя се усмихна и обви пръсти около нея, галейки го, а той не можа да сдържи грубия стон, който се изтръгна от дълбините на гърлото му. Изведнъж вече се целуваха така, сякаш животите им зависеха от това — сграбчвайки другия, избутвайки остатъците от дрехи, докато не се оказаха голи, прилепнали и преплетени… ръцете и устата му я завладяха, докато въздишките й не се превърнаха в гърлени стонове, а стоновете в умоляващ шепот.
	— Имам нужда да си вътре в мен — настояваше тя, извивайки се под него. — Сега. Моля те, Шон…
	Той посегна за презервативите, които беше оставил на нощното шкафче, и бързо си сложи един. Тя беше толкова мокра, така готова за него. Погледна право в очите й, така топли и копнеещи, докато бавно проникваше в тялото й. И двамата потрепериха и простенаха от усещането. Той остана неподвижен за момент, взирайки се в нея, искайки да запомни всеки детайл.
	— Ах, липсваше ми, любима.
	— Боже, и на мен ми липсваше — ахна тя. — Липсваше ми да сме заедно… така…
	Ханшът му се раздвижи, тласвайки дълбоко и бавно, спечелвайки си още един дрезгав стон от нея. Очите й се затвориха, когато се размърда под него. Той целуна устата й, челюстта й, шията й, докато се движеше заедно с нея, вдишвайки аромата й, ближейки и вкусвайки кожата й.
	— О, боже, Шон… — Тя изви гръб, притискайки се срещу него, поемайки го още по-дълбоко. Краката й се обвиха около кръста му и той тласна силно, отново и отново, гледайки лицето й, докато се движеше в нея.
	Беше си у дома. Да бъде вътре в нея, да прави любов с нея, беше като да се прибере у дома.
	В обятията на другия, тя беше всичко, което си спомняше, че и много повече. Беше красива и изпълнена със страст, и стенеше името му… той бързо се изгуби, отдаде се на усещането, на заслепяващата топлина и опияняващото привличане, докато телата им се движеха заедно. Когато започна да тласка по-бързо, по-силно, стоновете й се превърнаха във викове, докато не се разпадна под него, крещейки името му, докато се притискаше в него, а тялото й потреперваше и се извиваше. Той не можеше да се възпре, изпразни се мощно дълбоко в нея, притискайки я плътно към себе си… обичайки я, обичайки я, обичайки я.
	Коледните светлини отвън оцветяваха голите им тела в блестящи цветове, докато се прегръщаха. Когато стана от леглото, за да изхвърли презерватива и да се почисти, той се мушна в кухнята. Донесе бутилка каберне и една чаша.
	— Ще споделиш ли чашата с мен? — каза той, покатервайки се обратно в леглото и в очакващите й обятия.
	— Разбира се. — Тя се усмихна с мързелива, доволна усмивка на добре задоволена жена.
	Той отвърна на усмивката й, докато наливаше вино и й предложи.
	— Sláinte, любима.
	Тя отпи няколко глътки, после му подаде чашата. Той я пое, но първо се наведе да оближе устните й и да я целуне.
	— Дяволски невероятна си — каза й той. — Знаеш ли го? — Отпи малко вино.
	— В леглото? — попита тя, повдигайки вежда.
	Той се засмя, задавяйки се с кабернето, плюейки и кашляйки и разсмивайки я. Тя грабна чашата, за да му попречи да я разлее върху одеялото и я остави върху нощното му шкафче.
	Когато можеше отново да диша и говори, той каза:
	— Да, в леглото, но имах предвид като цяло.
	— И ти си невероятен. — Тя се намести до гърдите му, в обятията му. Целуваха се дълго, преди да промърмори: — Трябва да кажа нещо. — Тя се размърда, за да вижда очите му, докато говори. Той се стегна. — Последните две седмици говорих доста, слушах, мислих и реших… — Изражението й омекна и очите й се разтопиха. — Искам да опитаме отново. Искам да бъда с теб. Да се срещам само с теб. Ти… искаш ли го?
	— Искам го повече от всичко на света — въздъхна той, неспособен да повярва на онова, което чу. — И се кълна, че ще прекарам остатъка от живота си като се реванширам за онова, което ни причиних.
	— Не — каза твърдо тя. — Не. Това е част от онова, което имам предвид. — Дори когато веждите му се смръщиха в объркване, тя го целуна по устните. — И двамата сме се променили и израснали. Да се надяваме, че сме си взели поука от миналото. Но не искам да оставам в миналото. Искам да продължа напред. А не можем да го направим, ако продължавам да ти напомням как ме нарани, а ти продължаваш да се извиняваш. Прощавам ти, Шон. — Тя задържа лицето му в нежните си ръце, вглеждайки се дълбоко в очите му. — Сега и ти трябва да си простиш. И трябва да оставим всичко това в миналото.
	Случи се нещо, което не бе ставало от много години. Той усети очите му да парят, когато се насълзиха.
	— Не знам дали мога. Не напълно. Не знам дали някога ще мога…
	— Прости си — настоя тя шепнешком. — Време е.
	Мили боже, той не можеш да се разплаче. Не беше плакал откакто получи язвителния й имейл, в който се казваше да не я търси повече, и бе осъзнал, че вече нямаше надежда, наистина я бе загубил. И въпреки това ето я сега тук, прощавайки му и настоявайки, че трябва да се отърсят от миналото.
	— Не те заслужавам — прошепна дрезгаво той.
	— Напротив — каза тя. — И не искам да те чувам да го казваш отново.
	Очите му обходиха чертите й, красивото й лице, и той каза:
	— Да знаеш… може би има някои неща, които би трябвало да ти кажа сега. За да разбереш по-добре… защото аз така и не успях. А може би е време да го направя, така че да разбереш защо казвам неща като това, че заслужаваш повече от онова, което мога да ти предложа.
	— Шон — протестира тя. — Спри с това.
	— Изслушай ме, любима. — Той се отмести, така че да не я държи, но да може да гледа в дълбоките й кафяви очи. — Свързано е с училището и детството — започна той. — И как това повлия на изборите, които направих преди години. Заслужаваш да знаеш всичко.
	Сега очите й бяха ококорени, а тялото й бе неподвижно като камък.
	— Давай тогава. Слушам.
	Той преглътна с усилие. „Вече отвори кутията с червеите“, помисли си той. „Не можеш да се откажеш сега. Просто й кажи.“
	— Каси, знаеш, че имам СДВХ*. Говорихме малко за това в миналото, помниш ли?
	[* Синдром на дефицит на вниманието и хиперактивност — Б.пр.]
	— Разбира се — кимна тя, веждите й се смръщиха от объркване.
	— Никога не съм казвал какво голямо влияние ми оказа това, докато растях — каза Шон. — Никога не ти казах колко трудно ми беше като дете… — Той нежно погали ръката й, с бавни ласки, нагоре и надолу. — Е, те не знаеха, че имам истински проблем. Всички — родителите ми, учителите ми — просто мислеха, че съм калпазанин. Училището беше дяволски кошмар. Само се дънех.
	— Много съжалявам да го чуя — каза тя съчувствено. — Чувала съм подобни истории и преди, за възрастни, които са имали СДВХ като деца, но не са били диагностицирани. Съжалявам, че ти е било толкова тежко.
	— Благодаря. Но не ти го казвам, за да ми съчувстваш. Опитвам се да обясня… — Той въздъхна. — Ти си родена умна. Така невероятно гениална. Възхищавам ти се за това, да знаеш.
	— Благодаря ти — каза скромно тя. — Разбира се, не е нещо, което съм си избрала. Извадила съм късмет да се родя умна. Аз… — Той видя как лампичката й светва, проблясването в очите й, показващо, че, може би защото бяха дълбоко свързани, тя знаеше накъде се беше запътил той с тази история. Тя седна в леглото и каза… — Много деца със СДВХ са най-умните в класа си. И ти си умен, Шон. Така е.
	— Знам. Е, сега вече го знам. Колкото до най-умния в класа? Винаги съм бил добър с цифрите, това е сигурно — каза той. — Но това не помогна на оценките ми, нито на способността ми да се концентрирам или да правя каквото казват учителите. Забърквах се в много проблеми, любима. — Гласът му се сниши до едва доловим шепот. — Като например баща ми да ме гълчи вкъщи, ’щото не мога да седя и да си пиша домашната като братята и сестрите ми. Или учителите да ме замерят с линии и гуми, ’щото не мога да седя мирно и прочие. Всички да ми крещят… да ме подценяват… Мразех училището. Мразех го. — Стрелна я с поглед почти смутено. — Така че, когато пораснах, се махнах от там. Махнах се от целия проклет град. Преместих се на цял океан разстояние. А после… — Опита да се ухили, но помръкна. — После взех, че се влюбих в умно, книголюбиво момиче, което обича училището повече от всичко, толкова, че искаше да стане учителка. Учителка. — Очите му я пронизаха. — Каква ирония, а?
	

	* * *

	
	Касандра се взираше в Шон в пълен шок. Силната му челюст беше стисната, веждите му бяха смръщени. Очевидно едновременно се чувстваше облекчен да й го сподели и в същото време се тревожеше. Но тя не можеше да го осмисли.
	— Защо никога преди не ми каза това?
	— ’Айде де, Каси. Едва избутах гимназията и никога не отидох в колеж; ти приключваше всеки семестър с почести и се дипломира първа в курса. — Едната му ръка пусна нейната, за да прокара пръсти през косата си, но я държеше здраво с другата. — Не исках да ме мислиш за некадърник. Или че може би ти… — Той сви рамене, но очите му се сключиха с нейните. — … ами че излизаш с някой под нивото ти. Често се чудех дали си го мислиш, дълбоко в себе си… че не съм достатъчен. Поне не и в дългосрочен план.
	— Никога — каза тя бурно. Тръпка премина през нея. — Нито веднъж.
	Той кимна.
	— Благодаря ти за това.
	— Няма нужда да ми благодариш. Това е истината. Това е просто факт. И честно казано, чувствам се малко обидена, че си мислил така за мен.
	— Каси, не ставаше въпрос за теб. Беше заради мен. — Той отмести поглед встрани. — През цялата ми младост чувах само какво лошо дете бях. Извън контрол, не внимава, не се съсредоточава… лоши работи. А когато хората ти повтарят нещо през целия ти живот, е трудно да спреш да мислиш за себе си по този начин, дори когато в сърцето си знаеш, че не е истина.
	Тя го гледаше, този харизматичен, талантлив, страстен мъж, и се чудеше колко ли отвратително е било детството му, че да има такива последици. И се чудеше как си мислеше, че го познава по-добре от всеки друг на света, а това бе първия път, в който й разкриваше тези неща. Дали някога изобщо го бе познавала?
	Тя промърмори тъжно:
	— Значи… училището трябва да е било много трудно за теб.
	Той въздъхна раздразнено.
	— Семейството ми нямаше пари. Сестрите и братята ми бяха умни, всички се справяха добре в училище. Само аз се отличавах. Като четвъртото от осем деца, всички мислеха, че просто търся внимание. Чак като бях на петнадесет съветникът в училище отдели време да ми помогне и ме диагностицира със СДВХ. И… ами, така и не ти казах… — Той я погледна право в очите и си пое дълбоко дъх. — Имам и малко дислексия. Справям се… но го имам. Трудно ми е да чета. Твоята специалност. Твоята страст.
	Тя се дръпна, сякаш я бе отблъснал. Нещата се подреждаха както никога преди и осъзнаването я разтърси до основи.
	— Аз… аз просто… защо никога не ми каза нищо от това? Божичко, Шон, как си могъл да не ми кажеш тези неща?
	— Гордост — промърмори той, погледът му не трепна. — Обикновена гордост. И страх от отхвърляне.
	Сърцето я болеше. Не знаеше кое е по-зле: че някой го беше накарал да се чувства по-ниско от останалите или че бе изпитвал нуждата да го крие от нея през цялото това време. Тогава я осени нещо друго.
	— Защо ми казваш това сега?
	— Защото, Каси. Ние… правим тази крачка. Допусна да правя любов с теб. Допусна ме до себе си. — Гледаше я нервно. — Така че исках да съм откровен с теб. Продължавам да искам от теб да си открита с мен. Исках да… отвърна със същото. — Пръстите му проследиха линията на челюстта й, когато добави: — Така е честно.
	Тя можеше да види тревогата в очите му и това накара сърцето й да се разтопи.
	— Тогава нека и аз ти кажа нещо важно… — Тя се сгуши до него, усещайки топлината му. Устата й докосна неговата в бавна, сладка целувка, преди да прошепне: — Не ме е грижа за нищо от това. Искам да кажа, че мразя факта, че ти е повлияло така… но не ме е грижа, защото те обичам.
	Очите му започнаха да парят, докато се взираше в нея.
	— Ъм… кажи го пак? — прошепна той.
	— Обичам те. — Тя го целуна. — Искам те, Шон Маккинън, и те обичам.
	— Боже, и аз те обичам — въздъхна той. — Толкова много. — Целуна я страстно, притискайки силно тялото й до своето.
	— И така, ирландецо. Какво ще правиш на Коледа? — попита тя, когато той спря достатъчно дълго, че да си поемат дъх.
	— Всъщност не много, професоре. Двамата с Анна сме доброволци в една кухня през деня, после може да отидем на вечеря.
	— Чудесно е, че двамата ще направите такова нещо — каза тя. — Имам предвид доброволчеството. Но след това защо не дойдете и двамата на острова? — Тя се усмихна топло. — Вечеряйте с нас вместо това.
	Той знаеше, че тя има предвид Лонг Айлънд, където беше израснала, където все още живееше семейството й. Това, че го искаше там, беше нещо голямо.
	— Какво, в къщата на родителите ти?
	— Мда. — Тъмните й очи танцуваха. — Винаги се събираме на Бъдни вечер в къщата на леля Енца — това е майката на Бри. Междувременно Енца и майка ми, успяват да сътворят цял италиански пир. Но на Коледа си правим малка вечеря в къщата на родителите ми. Само те, аз, малкият ми брат и сестрата на баща ми със семейството й. Около десет души. Има място за още двама. Ще се радвам, да си там.
	— Уау. — Той се размърда, за да я погледне по-добре. — Това ще е като да обявим пред света, че отново сме заедно.
	— Е, не сме ли? — попита тя.
	Той се усмихна и я целуна по устните.
	— Да. Да, заедно сме.
	— Тогава ела у родителите ми за коледна вечеря. Доведи сестра си. И двамата можете да пренощувате там, има предостатъчно стаи. И всички ще се върнем заедно в града на следващия ден. Става ли?
	— Ще й кажа. Мисля, че ще й хареса. — Шон я прегърна силно и прошепна: — И на мен много ми харесва. Но по-добре предупреди родителите си, че се връщам за постоянно, ако още не си. Баща ти никога не ме е плашил, но майка ти… може да се опита да ме пребие.
	— Може. Дървената й лъжица е легендарна. — Тя се засмя и додаде, дразнейки го: — Страх ли те е?
	— Ужасен съм. Но ти си струваш. — Целуна я отново и отново. Ръцете му бяха навсякъде по топлата й, мека кожа. Не можеше да й се насити и отново започна да я люби. Беше там с него, сладка и секси, и готова за още. В главата си той пращаше мълчаливи благодарствени молитви към небесата… и се надяваше нещата да са толкова добри, колкото изглеждаха.
	
	
>	Глава 10
	
	Шон се суетеше с вратовръзката си пред огледалото в тоалетната. Исусе, мразеше костюми. Тази сутрин се беше подстригал, карайки непокорната си коса да се държи малко по-прилично, и се беше избръснал. Беше избрал най-хубавия си костюм, черно „Армани“, и весела вратовръзка в нюанси на сиво, черно и червено. Обичаше начина, по който очите на Каси бяха светнали, когато го видя издокаран и това почти бе накарало всичко да си струва. Но въпреки това мразеше да носи такива ограничаващи, превзети дрехи.
	Вече бяха минали през първия час от партито. Някои от колегите й бяха любезни, дружелюбни и разговорливи. Някои бяха просто скучни или претенциозни. Това беше очаквал и с това се бе сблъскал. Но Каси му бе казала, че няма нужда да стоят дълго. Че няма търпение да се приберат у дома, за да свали костюма му. Устата му се изви, когато си спомни погледа в очите й, когато го каза. Той имаше подобни фантазии през цялата вечер; тя изглеждаше абсолютно възхитително в дългата й, черна, кадифена рокля. Ръцете му обхождаха гърба й цяла вечер, наслаждавайки се на усещането за тялото й, обгърнато от меката, плюшена тъкан.
	Вратата на мъжката тоалетна се отвори и влезе един висок, кльощав мъж. Тъмната му коса беше прошарена и беше облечен във военноморско син костюм с папийонка. Шон му кимна с брадичка, любезен жест на внимание, преди да се върне обратно към огледалото за последен оглед.
	— Не мисля, че сме се срещали — каза непознатият. — Оливър Потсън, ръководител на катедрата. А вие сте…?
	Аха. Онзи, за когото му беше разказала Каси. Беше голяма работа, личеше му.
	— Шон Маккинън. — Той подаде ръка и Потсън я стисна. — Тук съм с Касандра Байнс. Приятелката ми.
	— О. Ясно. — Бледите зелени очи на Потсън се плъзнаха по Шон, открито преценявайки го. Съдейки по гримасата му, Шон прецени, че мъжът не харесваше онова, което вижда. — Не те е споменавала.
	Нещо се раздвижи вътре в Шон, но той го игнорира.
	— Наскоро се събрахме отново.
	— Събрахте се? Като че сте излизали и преди?
	— Точно така. — Шон се обърна изцяло с лице към него. Мъжът беше само с няколко сантиметра по-висок от него, но изглеждаше така, сякаш някой по-силен вятър може да го издуха. Целият излъчваше претенциозност и изглеждаше просто гадно, с остри черти на намръщеното си лице и подъл блясък в очите. Изведнъж на Шон му се прииска да му вземе папийонката и да му я навре в задника. — Знаете ли, господин Потсън, не знаех, че ръководителите на катедри следят личния живот на професорите си.
	— Е, всъщност тя е само асистент-професор — поправи го Потсън. — И съм доктор Потсън.
	Шон остави мързелива усмивка да се плъзне на лицето му. „Надуто копеле. Какво ще кажеш за чекиджията Потсън?“
	— Знам, че Каси е асистент-професор. Само на двадесет и девет е. Дяволски впечатляваща е, ако ме питате. Но е малко млада за вас, не е ли така?
	Веждите на Потсън се повдигнаха надменно.
	— Мисля, че госпожица Байнс е невероятно впечатляваща. Но млада за мен? Какво точно намеквате, господин Маккендрик?
	— Маккинън — каза просто Шон. — И намеквам, че за ръководител на катедрата й, изглежда, сте крайно заинтересован от личния й живот.
	— Прекалявате — тросна се Потсън. — Държа я под око, защото, като ръководител на катедрата, съм инвестирал в професионалното й бъдеще. Мисля, че имам право да бъда загрижен, ако ще бъде разсейвана от бурен личен живот. Аз съм… ами… леко изненадан, че е довела придружител на партито тази вечер. Мислех, че единствената й връзка е тази с кариерата. Отдавна ли сте заедно?
	— Не и този път. Но преди, първият път, да. Имахме много сериозна връзка преди няколко години. Късметлия съм, че отново се намерихме. — Шон наклони глава. — Но трябва да попитам отново, как това е ваша работа?
	Потсън прочисти гърлото си.
	— Просто завързвах разговор.
	— Аха. — „Ти си кретен, помисли си Шон. Помпозен задник. Гледай моята жена колкото си искаш. Сега отново е с мен.“ — Да искате да ме питате още нещо, преди да се върна при приятелката си?
	Бледите очи на Потсън се присвиха, като на акула, готвеща се да убива.
	— Върнал сте се в живота й от колко, няколко седмици, доколкото разбирам?
	— Да.
	— Знаете ли с кого излизаше преди вас, господин Маккинън? — попита Потсън с копринен гласец. — С някого, когото притежава достатъчно имущество, че да заеме цял квартал. Той я заведе в Европа, пращаше й цветя всяка седмица. Интересно сравнение между двама ви.
	Нещо като ужас се разпъна в Шон, усуквайки вътрешностите му на възел, докато студенина се прокрадваше в сърцето му. Но процеди през стиснати зъби:
	— Върви по дяволите.
	Потсън се засмя меко. Шон толкова много искаше да го удари, че му беше трудно да се въздържи.
	— Нямаш представа какво значим един за друг двамата с Каси — изръмжа Шон. — Можеш да ме нападаш колкото си искаш. Не значи нищо. На крачка си от това да бъдеш преследвач, ако продължаваш да я държиш така изкъсо под око. — Ръцете на Шон се свиха в юмруци.
	— Не съм преследвач, господин Маккинън. Но очевидно познавам професор Байнс малко по-добре от вас. Тя бързо ще се отегчи от някой като вас. И после ще намери някого, който ще й даде онова, което търси. Мисля, че дълбоко в себе си знаете, че съм прав. — Гъстите му вежди се повдигнаха, сякаш да подчертаят изказването му, и после напусна тоалетната.
	Кръвта на Шон препускаше във вените и бучеше в ушите му. Остана неподвижен, затвори очи и си пое дълбок, успокояващ дъх. „Копеле. Това проклето, отвратително копеле. Трябваше да го спукам от бой.“
	Но не можеше да не си спомни едно подобно парти преди години. Как острите думи на една крастава жаба бяха подействали на Шон, пускайки на свобода съмненията му и пращайки го на пътя към нещастието. Не можеше да позволи това да се случи отново. Но, Исусе… имаше нужда от питие. Блъскайки силно вратата, той се изстреля от тоалетната и обратно надолу по коридора.
	Тъмната, облицована с дърво зала в „Клуба на изследователите“ беше пълна с говорещи хора, чаши, лека музика. Шон грабна две чаши с шампанско от подноса на минаващия покрай него сервитьор. Запалените свещи и гирляндите създаваха усещането за почти старомодна Коледа; караха го да си спомня за малката къща на баба и дядо в графство Корк. Той и семейството му живееха в графство Килдеър, но всяка Коледа, докато беше малък, ходеха при родителите на майка му. Сладката му баба обичаше гирлянди и червени панделки. Къщата беше пълна с тях.
	Шон огледа сцената пред него. Доста приятно. Не мразеше, че беше тук, както си мислеше, че ще се случи. Или поне не беше така, преди разговора с Потсън. Пресуши съдържанието на едната чаша, после я остави на близката маса. През високите, тесни прозорци можеше да види, че навън бе започнало леко да вали сняг, кристалните снежинки се носеха по вятъра. Беше хубаво, живописно. „Последният й приятел притежаваше достатъчно имущество за цял квартал…“. Раздразнено потърка свободната си ръка по лицето си.
	Оглеждайки се наоколо, забеляза Каси в другия край на стаята, говорейки с друга жена и трима мъже в малък кръг до камината. Припукващите пламъци танцуваха по бледата й кожа, осветявайки я, докато се смееше на нещо, което някой бе казал. Привързаност и гордост се завъртяха в него: тя беше неговата жена. Ако… можеше да я задържи. Дребните мушици на съмненията забръмчаха в главата му. Опита се да се отърси от тях, докато прекосяваше стаята, за да се присъедини към нея.
	— Хей — каза той до нея, подавайки й чашата с шампанско.
	— Ето те и теб! — Усмивката й, когато се обърна към него, можеше да освети стаята. — О, благодаря ти. Чашата ми беше празна, как разбра? — Тя го целуна по бузата, преди да отпие от шампанското.
	— Трябва да поговоря с теб, когато имаш минутка — прошепна той в ухото й.
	Тя се отдръпна, за да го погледне, а веждите й се смръщиха.
	— Всичко наред ли е?
	— Да, разбира се. Само казвам. Може да почака.
	— Не. Сега, любопитна съм. — Обърна се към колегите си и се усмихна сладко. — Ще ни извините ли? — И с това, тя хвана ръката на Шон и го измъкна от партито, надолу по коридора към малко, но впечатляващо лоби. Високи тавани, мраморни подове, произведения на изкуството по стените и безценни артефакти в стъклени кутии… различен свят от онзи, с който беше свикнал, това беше сигурно. Той й хвърли поглед, когато застана пред него. „Мястото й е тук. Виж откъде съм аз… и виж коя е тя.“ Мразеше да мисли, че Потсън може да е прав.
	— Говори с мен — каза тя. — Какво има?
	Проклятие. Не искаше да го прави там.
	— Красива си тази вечер, да знаеш.
	— Благодаря ти. Ти също. Сега спри да отлагаш.
	— Аз, ъм… — Как би могъл да изрази това правилно? Да й каже, че току-що е имал сходно преживяване с онова преди, и да я предупреди за онзи задник шефа й, и да я попита какво значи той за нея, и всичко това, без да прозвучи като задник?
	— Шон? — Тя се взираше очаквателно в него.
	— Съжалявам, просто… — Той прокара ръка по тила си, опитвайки се да оформи правилните изречения. Хващайки ръката й, той я дръпна да седне до него на кадифеното канапе. — Ти… не знаеш колко си желана, Каси. Не знаеш. Никога не си знаела. Но има история за това как си била около мъже, които са помпозни и ревниви. Които очевидно мислят, че мъж като мен не трябва да има претенции към теб.
	Устата на Касандра буквално увисна, когато зяпна насреща му.
	— К-какво? За какво, за бога, говориш?
	— Вярно е, любима. Един от тези образи се добра до мен преди, влезе в главата ми, преди години. А аз послушах него, вместо теб, и провалих всичко — каза Шон рязко. — Тази вечер при мен дойде някакъв кретен, който, изглежда, си мисли, че има права над теб.
	— Кой?
	— Онзи мъж Потсън. Проклет чекиджия.
	Тя се смръщи при споменаването на името му.
	— О, боже. Какво стана?
	— Той те иска — каза равно Шон. — Това беше явно.
	— Нямаш за какво да се тревожиш. Никога не бих… — Гласът й пресекна, така че не довърши. — Боже, Шон, казах ти, той ме отвращава.
	Шон трябваше да се ухили на това.
	— Би трябвало. Отвратителен е.
	— Но той е ръководителят на катедрата ми. Може да направи нещата много трудни за мен, ако реши. Така че просто се опитвам да бъда любезна, гледам леко на нещата и не се бунтувам.
	— Това е сексуален тормоз — процеди Шон.
	— Това е реалният живот — каза равно Касандра. — Йерархия, политика — случва се постоянно.
	— Майтапиш ли се с мен? — примигна Шон. — Знаеш ли какво? Може да нямам лъскава диплома, но ръководя бизнес и за мен сексуалния тормоз над служителите не е нещо нормално. Виждал съм го в барове и клубове, на други места. Мислиш си, че понеже Потсън има купчина букви пред името си, това някак си го прави по-приемливо? Не е така, Каси.
	— Не знаеш как е — каза тя с остър тон в гласа. — Не знаеш какво се случва в академичния живот, не знаеш…
	— Не навлизай там — предупреди Шон, усещайки как възелът се връща в стомаха му. — Знам достатъчно, за да съм наясно, че сексуалният тормоз никога не е реден. Не ме третирай като идиот, понеже не се придържам към тия лайна. И недей да звучиш като такава като ме обиждаш.
	Тя трепна, сякаш я бе зашлевил.
	— Не беше обида!
	— Наистина ли? Помисли си какво ми каза току-що, мила. Снизходителна си с мен.
	— Не съм! — проплака тя. — Просто не разбираш… — Тя скочи на крака и се взря надолу към него. Той бавно се изправи, взирайки се в отговор.
	— Давай. Кажи го отново — промърмори той с опасен тон. — Кажи на тъпия собственик на бар, че не е достатъчно умен.
	Червенина изби на бузите й.
	— Не това имах предвид. Какво ти каза той? Ще ми кажеш ли какво се случи, моля?
	Шон не можеше да откъсне поглед от нейния. Тя осъзнаваше ли какво се случваше тук? Защото изведнъж той със сигурност го разбираше и никак не му харесваше.
	— Информира ме, че в сравнение с всичките ти предишни приятели — богатите, образовани и могъщи, — играчка като мен няма да се задържи дълго. Ще се умориш от мен. Наблюдавал е, така че знае.
	— Какво е казал? — Лицето й пребледня, ярко розовото се отцеди от бузите й.
	— Да. Обаче не се тревожи. Разясних му.
	— Така ли? О, боже, какво му каза? — попита разтревожено тя. — Не си направил нищо… казал нещо… което може, ами…
	Той я погледна намръщено.
	— Което може какво? Да те предпази? Да те защити? Той е кретен.
	— Знам това, но, Шон, той ми е шеф. Не можеш… искам да кажа, че аз трябва…
	— Ти трябва, Каси. Не и аз. Не търпя тъпотии от никого. И не мога да повярвам, че чувам, че ти би търпяла. — Шон прокара ръка през косата си, изруга под нос и започна да крачи.
	— Не е така! Но и не трябва да разклащам лодката — каза тя. — Има средно положение.
	— Не, няма. Не и за такова нещо.
	— Този човек ми е шеф, а аз искам някой ден да бъда назначена на постоянно място — каза грубо тя. — Така че, ако каже нещо, което…
	— Беше груб, снизходителен, сводничещ и противен. Мисли си, че има права над теб. Късметлия е, че не го вградих в стената. — Той спря да крачи и я прониза с поглед. — Каси, ядосана си на Потсън или на мен? Защото точно сега не съм сигурен.
	— Ако нападнеш шефа ми, имам право да съм загрижена — каза Касандра.
	— Аха. Това е просто страхотно. — Изведнъж се почувства като на ускоряващ се влак и не знаеше как да го спре. Не знаеше къде е педалът на спирачката. Прокара ръка през косата си изтерзано. — Знаеш ли какво? Той беше задник, аз му отвърнах и се застъпих за нас, а изведнъж имам чувството, че аз съм подложен на разпит.
	— Какво? Я чакай малко…
	— Потсън е проклет кретен. Също като онази змия в Колумбийския преди години, онзи, който се добра до мен — продължи Шон, излизайки от контрол. — Но тогава нещата бяха различни. Бях несигурен, млад и глупав и не можех да го превъзмогна. Той направи така, че да звучи сякаш съм тъп загубеняк, който ще те дърпа назад, ако остана с теб. Мислех, че накрая някак ще те изложа. Затова скъсах с теб, както знаеш.
	— Майтапиш ли се с мен? — Касандра усещаше сърцето си като студен камък в гърдите й, в съчетание с буцата в гърлото й. Тя преглътна, но буцата не помръдна. Най-накрая успя да изграчи: — Толкова малко ли си вярвал в нас? В мен? — Догади й се. — Затова напусна, преди да успея да те уволня.
	Той трепна, но промърмори:
	— Като го казваш така…
	— О, боже мой — просъска Касандра. Сърцето й препускаше и усещаше лицето си горещо. — Взел си решения вместо мен.
	Шон кимна, но не каза нищо. Неподвижен като камък, болката в очите му говореше ясно.
	Главата й се въртеше. Не знаеше дали да се смее, крещи или плаче. Поразена, тя вдигна ръце и ги стовари върху гърдите му, силен удар, който го запрати назад.
	— Как смееш да имаш толкова малко вяра в мен! Как смееш да взимаш решения вместо мен и да ме нараняваш така! — Опитваше се да не крещи, но бе подивяла. — С години имах чувството, че не съм била достойна, сякаш съм направила нещо, с което съм те накарала да поискаш да си тръгнеш от мен… а през цялото това време си бил ти. Ти не си се чувствал достоен.
	Той я погледна в очите и каза с тъга:
	— Така е. Права си. — Признанието му бе така кротко, че разкъса сърцето й. — Само дето никога не съм искал да се чувстваш така.
	— Как бих могла да не се чувствам така? — проплака тя. — Ти ме заряза! Без никаква основателна причина, с дразнещи баналности за това как било по-добре за мен и как по-късно ще ти благодаря.
	— Каси… — Той се взираше печално в нея. — Онази нощ ти ми каза да си простя, а аз ти казах, че ми е много трудно да го направя. Сега знаеш защо.
	Тя прокара треперещата си ръка през косата си. Някъде в замъгления й ум осъзна, че не само ръката й трепереше, а и цялото й тяло.
	— И докато сме на темата — продължи той — ти каза, че си ми простила задето те нараних. Но точно сега не ми звучи така. Звучи така, сякаш си ми много ядосана.
	— Е, точно сега съм, да! — Тя усети как самоконтролът й се изплъзваше със скоростта на светлината. — Ако тогава ми беше казал което и да е от тези неща, скъсването ти с мен щеше да има някакъв смисъл. Щях да разбера какво те е накарало. Можехме да поговорим по въпроса, аз щях… — Искаше й се да го удари. Искаше да плаче. — Знаеш ли какво? Сега не мога да мисля за това. Не мога. Така че просто ми кажи, направи ли нещо на Оливър тази вечер, за което трябва да знам?
	— Като какво например? — попита обидено Шон.
	— Не знам. Нещо, което може да застраши позицията ми тук? Или кариерата ми?
	— Само за това ли те е грижа? — просъска той с ококорени очи.
	— Не! Но, Шон, работих дяволски много, за да стигна дотук. С години. Ти се върна в живота ми от няколко седмици. Така че съжалявам, но имам право да знам или да бъда разстроена, ако си казал или направил нещо…
	— Не мога да повярвам! — извика той. — Повече те е грижа за работата ти, отколкото за нас!
	— Не — каза тя, — но ме е грижа и за двете неща. Не е нужно да се извинявам за това.
	Сините му очи проблеснаха възмутено, потресено.
	— След всичко, което направихме, за да стигнем дотук, да бъдем заедно, да си вярваме отново…
	— Сега искаш да говорим за доверие? Сигурен ли си? Защото след онова, което ми каза току-що, ако поначало ми вярваше, тогава щеше да дойдеш при мен. Щях да успея да ти покажа, че онзи тип е кретен, щяхме добре да се посмеем и това щеше да е всичко.
	— Добре да се посмеем? — Той я изгледа вторачено.
	— Никой нямаше да може да ме вземе от теб. С твое изключение. И ти го направи. Ти го направи.
	Той се завъртя, търкайки лицето си с ръце, преди да се обърне отново към нея.
	— Тогава си мислех, че не те заслужавам, не го ли разбираш? Не виждах какво може да предложи някой като мен на някого като теб, що се отнася до бъдещето. Тогава не бях достоен за теб. Просто… искам да си сигурна, че сега съм достоен. — Той преглътна с усилие, наситено сините му очи я умоляваха. — Как изобщо стигнахме дотук? Исках само да ти кажа, че на Потсън много му знае устата, че си пада по теб, и че е влечуго, а ти се ядоса на мен! И се караме за миналото, за доверието и за всичко останало — какво по дяволите… — Той стоеше, взирайки се в нея, търсейки. — Би ли предпочела да бъдеш с някого другиго? За това ли става въпрос в действителност? Защото Бог знае, че Потсън и всички онези мъже могат да ти дадат неща, които аз не мога.
	С туптящо сърце, тя зяпна насреща му със смесица от ужас и тъга.
	— Ти все още не схващаш — прошепна разгорещено тя, клатейки глава. — Не ме е грижа какво можете да ми „предложите“ ти, или който и да е друг мъж. Нямам нужда от нищо. Сама се грижа за себе си. — Тъпа, пулсираща болка започна да блъска в главата й, но тя устоя. — Нямам нужда от теб. Но те искам. Винаги си ми бил достатъчен, и преди, и сега. — Очите й пареха и се напълниха със сълзи, дори като виждаше мрачния израз на лицето му. — Затова те допуснах обратно в живота си. Но ако все още не го знаеш, ако все още не си сигурен в това, дори сега? Не мога да кажа нищо, което да те накара да повярваш. Това е изгубена битка. — Сълзите потекоха по бузите й.
	— Каси… — Той посегна към нея, но тя се отдръпна. — Съжалявам, но след онова, което каза…
	— Не. Просто спри. — Притиснат докрай, умът й започна да изключва. Искаше да избяга. Отърсвайки се от ръцете му, тя се отдръпна. — Не мога да го направя отново — изграчи тя. — Не мога да продължавам да се боря за нас… и не мога да градя бъдеще с мъж, който ми няма достатъчно доверие, за да ме допусне до себе си. А ти го нямаш.
	— Вярвам ти! Затова ти казах всички тези неща! Няма да те оставя отново. Това ли чакаш, да си тръгна?
	Долната й устна потрепери.
	— Може би все още не знам със сигурност. Може би си прав, не съм ти простила наистина.
	Отчаяният блясък в очите му излъчваше раздразнение и намек за страх.
	— Да знаеш, мисля, че този разговор излезе от релси. Може ли, моля те, да отидем на някое по-усамотено място и да поговорим?
	Тя поклати глава, потискайки ридание.
	— Приключих с приказките. Аз… приключих. Не мога да мина през това отново. В края на краищата това беше грешка. — Обръщайки му гръб, тя понечи да си тръгне.
	Той я настигна с няколко широки крачки и я сграбчи за ръката, завъртайки я, за да го погледне.
	— Не смей да си тръгваш така — каза той, дъхът му излизаше тежко. — Не си тръгвай, Каси. Нека поговорим.
	— Чух достатъчно за една нощ. — Клатейки буйно глава, процеди тя. — Пусни ми ръката.
	— Моля те, Каси. Искаш да те моля? Ще го направя. Не ме оставяй така, моля те. Ние…
	— Всичко ли е наред тук? — Сивокос мъж в костюм стоеше и гледаше загрижено Касандра. Двама охранители стояха на няколко крачки зад него и наблюдаваха.
	Шон пусна ръката й.
	— Добре сме. Тя е добре.
	Избърсвайки влагата от бузите си, Касандра бързо каза:
	— Добре сме. Трябва да се върна вътре на коледното парти на факултета.
	— Не отивай — помоли Шон с разгорещен шепот.
	— Защо не? Ти го направи. Мой ред е.
	Очите му се разшириха, сякаш го беше ударила.
	— Моля те… и двамата бяхме съсипани, когато избягах уплашен. Не го прави сега.
	— Не бягам уплашена — възкликна тя.
	Погледът му се изостри.
	— Правиш го, по дяволите. Точно това правиш.
	Дъхът й секна и тя примига насреща му. Вече не можеше да мисли трезво.
	— Довиждане, Шон. Весела Коледа — избъбри тя и на практика избяга обратно в залата с партито.
	Шон остана като вкоренен на мястото си, взирайки се невярващо след нея.
	— Имате ли нужда да ви извикам такси? — Гласът на сивокосия мъж бе по-мек от преди. Шон обърна глава към него и видя симпатия в очите на стареца.
	— Не — прошепна той. — Имам нужда само от палтото си и ще си вървя.
	Три минути по-късно той беше навън, крачейки през снега с официалните си обувки. Знаеше, че трябва да си хване такси, но в снежната петъчна вечер щеше да има същия късмет, както ако вървеше пеша. Не го беше грижа, че пътят бе дълъг от центъра до Вилидж. Не го беше грижа за нищо. Снегът се сипеше около него, коледните лампички светеха във всеки прозорец, хора минаваха забързано покрай него, а него не го беше грижа.
	
	
>	Глава 11
	
	Касандра седеше край големия еркерен прозорец в дневната в къщата на родителите й, свита в край на плюшения им диван. Придърпа крака към гърдите си и обви ръце около коленете си, докато гледаше как снегът се сипе леко навън. Беше изморена; последните няколко дни бяха дълги.
	След като си тръгна от Шон на партито, тя бе отишла право в дамската тоалетна и си беше изплакала очите, криейки се там, докато успее да се съвземе достатъчно, за да се измъкне и да се прибере. Около полунощ бе потънала в неспокоен сън, но се бе събудила стресната от звъна на телефона. Кара най-сетне бе започвала да ражда. Когато разговорът приключи, тя видя, че има съобщение от Шон, докато бе спала.
C>
	Мразя това, че се скарахме така. Полудявам. Не мога да спя. Съжалявам, Каси. Съжалявам за всичко. Само не ме отсвирвай. Моля те. Трябва да поговорим. Обичам те.
C$
	Стомахът й се преобърна и тя захвърли телефона върху леглото си. Трябваше да отиде в болницата заради Кара. Приятелките й се нуждаеха от нея. Само за това я беше грижа в момента. Прекара остатъка от съботата и част от неделята в болницата. Шон се опита да се обади отново, още два пъти, а съобщенията идваха на всеки няколко часа. Полудяваше като не получаваше вест от нея. Тя знаеше, че не бе честно, че се държеше сприхаво… но осъзна, че той беше прав: тя наистина бягаше изплашена. Бе така потресена от онова, което й беше казал, и така изплашена да не бъде наранена отново, че този път тя бе тази, която побягна. И тъй като не знаеше какво да прави с всичките чувства, които я заливаха, бе твърде щастлива да се впусне в това да бъде леля заради Кара.
	В понеделник двете с Елена помогнаха на Кара и бебето да се приберат у дома от болницата. Там, заедно с Бри, прекараха деня в опаковане на всичко, за да заведат новата майка и бебето в къщата на леля Енца. Тя бе настояла да останат при нея за седмица или две, тъй като беше почетна баба на бебето, а Кара благодарно бе приела поканата. Елена помогна, Касандра и Бри натовариха колите си и поеха към източен Лонг Айлънд.
	В продължение на три дни Шон продължаваше да й пише съобщения и да опитва да й звънне. Касандра го игнорира. Съобщенията оставаха без отговор да се прехвърлят на гласова поща.
	Знаеше колко бе иронично. През всичките тези години отчаяно искаше той да се бори за нея, да не я пуска да си отиде. Сега той правеше точно онова, за което тя мечтаеше, но бе прекалено смазана, наранена и изплашена, за да го приеме. Болката царуваше в момента, въпреки щастието заради новата й племенница и общото вълнение заради Коледа. Връщането в дома на родителите й за няколко дни беше друго добро бягство. Искаше да бъде недостъпна; имаше нужда от време и пространство, за да помисли.
	Мразеше да го признае, но трябваше да се изправи пред факта, че Шон бе прав за някои неща. Отнасяше се с него сякаш не бе част от света й, следователно неспособен — или не достатъчно умен — да разбере какви са нещата.
	И не му бе простила напълно за миналото. В секундата, когато стабилността им като двойка бе подложена под въпрос, тя бе помислила, че той ще се изстреля към вратата. Не бе имала вяра в него, нито му бе простила. И за това беше прав.
	Така че, макар да бе ядосана, тя знаеше, че и той има такова право. Трябваше да говори с него рано или късно… но просто… дали гордостта не я възпираше? Страх? И двете? Не бе сигурна, а докато не се увереше, щеше да стои изолирана.
	Единственото, което знаеше със сигурност, бе, че беше безнадеждно влюбена в него, през цялото време на заплетената им история. Знаеше, че и той я обича. Вярваше в това. Но дали любовта бе достатъчна? Можеха ли да накарат нещата да потръгнат? Или Шон бе прав първия път, когато бе сложил края изплашен, че в крайна сметка световете им са твърде различни? Просто не знаеше.
	— Красиво е, нали? — Майка й, Джоан, седна до нея на дивана и се загледа навън към падащия сняг. Вече се бе смрачило, превръщайки заснежения пейзаж в успокоителен син нюанс.
	— Красиво — отвърна Касандра. — Винаги съм обичала снега.
	— Говори ли с него вече?
	Касандра върна поглед обратно към снеговалежа навън.
	— Не.
	— Колко дни минаха досега? Четири?
	— Пет.
	— Значи да разбирам, че си отменила поканата за него и сестра му за коледната вечеря?
	Касандра се сви.
	— Ъм, не съм… но предполагам, че в момента това е ясно.
	— Знаеш ли какво? Не разбирам нищо от това — каза равно Джоан. — Обади му се. Пиши му. Трябва да говорите. Не може просто да не му отговаряш и да се надяваш, че ще си тръгне. Не е честно, когато той се опитва толкова усърдно да се свърже с теб. Игнорирането на проблема не го разрешава. По-зряла си от това или поне така си мислех.
	— Уау, мамо, не спирай — изръси саркастично Касандра. Тя се взря в майка си. — Мислех, че го мразиш.
	— Не съм му фенка — изтъкна тя. — Не и след като те нарани така. Но този път, след всичко, което ми каза… от онова, което мога да видя? Този път винта е твоя, миличка.
	— Моя? — Касандра се поизправи. — Как така аз съм виновна? Той не ми се довери, за да ми каже толкова много неща — неща, които накрая ни разделиха. Как да знам, че това няма да се случи отново?
	— Няма как. Това е рискът, който поемаш. — Джоан кръстоса крака и се размърда на мястото си. — Нека не го правим точно преди да отидем у Енца, става ли? Не искам да спорим.
	— Нито пък аз. Просто… — Касандра отново хвърли поглед през прозореца, гледайки как кристалните снежинки се носят из вечерния въздух. — Ами ако е бил прав, мамо? Ако дълбоко в себе си съм мислела, че няма да пасне в моя свят и дори не съм го осъзнавала?
	Джоан я придърпа в прегръдка.
	— Всичко ще бъде наред. Знам го.
	— Откъде знаеш?
	— Защото си силна и умна жена. И защото е Коледа. На Коледа се случват чудеса. Вярвам в това.
	— Преди вярвах… — подсмръкна Касандра. Гласът й спадна до треперлив шепот. — Искам да вярвам, мамо.
	— Тогава вярвай. Реши да повярваш. Съдбата е избор. Единствената, която може да вземе това решение, си ти. — Джоан се отдръпна, за да погледне лицето й. — Точно сега трябва да отиваме у Енца, да приготвим и изядем тонове морска храна и да празнуваме с всичките си любими хора. А аз трябва да видя това ново бебе! Почетната ми внучка! — Тя се усмихна топло. — Бъдни вечер е. Да отиваме да се веселим.
	Касандра кимна, прегърна майка си още веднъж и се отправи към банята на горния етаж. Грабна козметичната си чантичка от чекмеджето. Докато набързо оправяше грима си, тя мислеше за Шон и за всичко, което бе казала майка й.
	_Реши да повярваш. Съдбата е избор._
	Двамата с Шон се бяха открили отново. Той я бе преследвал, бе се опитал да се реваншира за изгубеното време и наранените чувства и й бе показал колко бе загрижен… каза й, че я обича… довери й се. Той повярва, че ще бъдат двойка и че тя ще застане до него. Затова й бе казал за Оливър, вече на ръба, а…
	О, bоже, тя бе позволила собствената й несигурност да вземе връх и го бе отблъснала — почти копира онова, което той й бе причинил преди години. Изведнъж разбра постъпките му по нов начин. И осъзна, че първият път е сгрешил, но този път грешката бе нейна.
	Извади телефона си от джоба. Никакви нови съобщения, не и от последните два часа. Последното от него гласеше:
C>
	Не мога да го понеса. Мразя това, че не прекарваме Коледа заедно. Толкова ми липсваш, че боли. Обичам те и няма да се предам, докато не говориш с мен отново. Няма да се откажа от нас. Le chéile go deo. Xx
C$
	Le chéile go deo — Заедно завинаги.
	Беше прочела това последно съобщение вече десет пъти. Любовта и тъгата му бяха осезаеми.
	_Няма да се откажа от нас._
	_Съдбата е избор…_
	_Съдба. Рискувай. Коледа е, в края на краищата. Ако не можеш да рискуваш на Коледа, кога ще можеш?_
	— Кас? — Гласът на майка й избумтя от долния етаж. — Тръгваме, хайде!
	— Идвам — извика Касандра. Сега нямаше време. Щеше да му се обади по-късно, ако не беше прекалено късно. А дотогава, можеше да опита да сглоби онова, което искаше да му каже, нещо изпълнено със смисъл, нещо по-смислено от: „Съжалявам, и аз исках да се получи, и аз те обичам.“
	
	
>	Глава 12
	
	Часове по-късно, доста след десет часа, Касандра се взираше през прозореца на колата в мрака, чувствайки как очите й натежават. Бъдни вечер у леля Енца винаги беше вълшебна. Тази група приятели беше семейство, семейството, което майките им бяха избрали и създали. А сега се разрастваше с новото поколение. Чарли, дъщерята на Бри, толкова много гукаше около новото момиченце на Кара, че разтопи сърцата на всички. Касандра, Елена и Бри бяха помогнали с готвенето, докато всичките им братя и бащи си приказваха и играеха карти. Всички си размениха подаръци. Смяха се и ядоха, и пяха коледни песни, и ядоха още. Беше хубава, запомняща се Бъдни вечер.
	Единственото липсващо беше Шон. Той можеше да е там с нея, смеейки се с другите мъже, целувайки я под имела… чудеше се какво ли правеше той тази вечер вместо това.
	Седейки до нея на задната седалка на SUV-а на родителите й, Дарън я сръчка с лакът. Вече на двадесет и шест и с цели петнадесет сантиметра по-висок от нея, малкият й брат се бе превърнал от дразнещо хлапе в мил, мълчалив мъж.
	— Заспиваш. Ела. — Той й предложи рамото си. — Трябва да е по-удобно от стъклото.
	— Мерси. — Касандра се отпусна на рамото му и изпусна мек, отпускащ дъх. Къщата на Енца бе на почти час път от тяхната къща, а баща й не караше с повече от шестдесет километра в час. Снегът падаше така леко, че бе почти невидим, но все пак валеше и пътят се заледяваше, докато по радиото Бинг Кросби припяваше за бяла Коледа…
	— Кас. — Гласът на брат й проникна в мислите й и тя се стресна. — Хей. У дома сме.
	— Добре… — Тя завъртя глава, разпъвайки мускулите на врата си. — Колко дълго спах?
	— Може би четиридесет и пет минути — предположи Дарън.
	— Готова съм за в леглото — прозя се Джоан.
	— Чакайте. Има някой пред вратата — каза баща й. Той се загледа през предното стъкло, със смръщено лице, докато се опитваше да види в мрака. — Там има някого, на верандата.
	— Какво? — каза нервно Джоан, надничайки през заснежения прозорец. — Сигурен ли си?
	— Така изглежда — каза Роджър.
	Дарън надяна шапката си.
	— Ще ида да погледна. Вие стойте тук.
	— Да не си полудял? — каза Джоан. — Няма да те пуснем да отидеш там! — Тя погледна към съпруга си. — Трябва ли да повикаме полицията?
	— Защо първо да не проверим кой е — каза той. — Може да е някой познат.
	Касандра присви очи, опитвайки се да види непознатия на стълбите. Примигващите бели лампички, които баща й бе окачил, разкриваха сенчеста фигура… Не. Няма начин. Дъхът й секна. Можеш ясно да види фигурата: през гърба на непознатия бе преметната китара.
	— О, боже мой. Това е Шон.
	— Какво? — излая Джоан. — Откъде знаеш?
	— Китарата му — каза Касандра, борейки се да надене шапката и ръкавиците си.
	— О, мили боже — промърмори Джоан.
	— Сигурна ли си, че е той? — попита Роджър.
	— Мда.
	Преди родителите й да успеят да кажат и дума повече, Касандра излезе от колата и затръшна вратата зад себе си. Дребни снежинки хапеха лицето й, студеният вятър и приливът на адреналин напълно я разсъниха. Тя запристъпва през снега, нагоре по алеята, до верандата. Разбира се, под навеса, седейки на стол, беше Шон. Той се изправи, когато тя изкачи стълбите, гледайки я със смесица от трепет и надежда.
	— Ти си — каза тя, взирайки се в него. Дъхът й излизаше на малки бели облачета.
	— Трябваше да те видя — каза тихо той.
	— Откога седиш тук навън? — попита тя.
	— Може би от час — сви рамене той. — Взех влака от града, а после такси от гарата. Искам да кажа, че имах адреса на родителите ти, но нямах представа как да стигна до тук, така че оставих таксиметровия шофьор да го свърши вместо мен.
	— Стоиш тук от час? — възкликна тя. — В снега? Боже мой, Шон, сигурно си премръзнал!
	— Добре съм, любима — каза той, но тя видя колко червени са бледите му страни.
	— Да бе, точно. Ти… ъх, ела вътре — настоя тя, ровейки за ключовете си в чантата.
	— Каси — започна сериозно той.
	— Чакай, ще поговорим. Но първо трябва да те стоплим, Боже мой… — Тя откри ключовете си и отвори вратата, дръпвайки го в къщата. После се обърна към колата и махна на семейството си също да дойде.
	Шон остави малкия си черен сак и калъфа за китарата си до стената. Застанаха във фоайето един срещу друг. Капчици влага от нападалите по рошавата му коса снежинки, наболите тъмноруси косъмчета по ъгловатата му челюст, дългите му мигли. Изглеждаше толкова сладък и толкова красив във вълненото си палто, плетения шал и дебелата плетена шапка, че й се искаше да сграбчи лицето му и да го целуне… но бързо осъзна, че той трепери и се опитва да не му личи.
	Приливът на любов заплаши да я удави. Едва успяваше да не се метне отгоре му. Вместо това поклати глава и промълви:
	— Ти си откачен! Можеше да замръзнеш навън!
	— Не ме е грижа — каза той през леко тракащи зъби и с блестящи очи. — Бих те чакал цяла нощ.
	Нервите й бяха като електрически кабели.
	— Ще ти донеса малко уиски — каза тя. — И одеяло. Ще те увием в него на дивана, а баща ми ще запали камината. Ще те стоплим, ясно?
	Но той сграбчи ръцете й.
	— Всичко това звучи фантастично. Но, Каси… — Той я придърпа по-близо, погледна я в очите и каза: — Чуй ме. Не можеш да ме изоставиш. Моля те.
	— Шон…
	— Обичам те. — Наситено сините му очи бяха напрегнати, когато пронизаха нейните. — Обичам те повече от всичко на света, Касандра Байнс. Чуваш ли ме?
	Костите й се разтопиха от искрения тон на гласа му.
	— И аз те обичам — прошепна тя.
	Дъхът му секна и очите му претърсиха нейните.
	— Вече не бях сигурен. Имам предвид… Исусе, не ми отговаряше. Нито една проклета дума.
	— Бяха няколко луди дни — каза му тя, увъртайки. — Кара роди. В събота. Бях с нея през повечето време.
	— Това е страхотно, радвам се за нея. Но можеше да ми пишеш — каза меко той. — Не го направи, защото не си го искала.
	Тя въздъхна.
	— Прав си. Аз… ами, имах да обмисля доста неща. — Дари го с нежен поглед и докосна наболата му брадичка. — Но единственото, което знам, което винаги съм знаела, е, че те обичам. Това не се е променяло и никога няма да се промени. Съжалявам, че те нараних на партито и съжалявам, че не отговорих на съобщенията ти.
	— Всичко е наред. Сега говорим. — Все още облечените му в ръкавици ръце се вдигнаха, за да обхванат лицето й. — Толкова много те обичам. Бях проклета развалина без теб. — Той наведе глава, за да постави нежна целувка на устните й, сладка и опияняваща. Задържайки се там, той изпиваше устните й, поглъщайки я. — Трябва да поговорим, трябва да оправим нещата…
	— Нека първо те стоплим, става ли?
	Звуците от стъпки и гласове се зададоха зад тях, когато родителите й и брат й влязоха в къщата.
	— Какво си мислеше? — Джоан се скара на Шон, докато влизаше.
	— Че трябваше да говоря с дъщеря ви. — Той не можеше да не се ухили, онази крива усмивка, която Касандра обожаваше. — Радвам се да ви видя отново, госпожо Байнс. Изглеждате добре. Честита Коледа.
	— Честита Коледа и на теб. Ти си тъпак. — Тя поклати глава насреща му, после каза: — Донесохме купища храна, гладен ли си?
	— Не, добре съм, но благодаря, че попитахте. Обаче трябва да призная, че едно питие ще ми дойде добре.
	— Ще ти донесем. — Бащата на Касандра прекоси стаята, за да му стисне ръката. — Мина доста време. Весела Коледа, Шон.
	— И на вас, сър.
	Касандра гледаше, докато Шон разговаряше набързо с родителите и с брат й, докато тя се опитваше да забави препускането на сърцето си. Той беше дошъл заради нея. Беше чакал в проклетия сняг, в мрака и студа, на Бъдни вечер, заради нея. Сърцето й беше готово да изхвръкне от гърдите.
	— Защо не ги оставим насаме — предложи Джоан. Дарън взе няколко от торбите с храна, които им бе изпратила Енца, и ги отнесе в кухнята.
	— Татко? — попита Касандра. — Може ли първо да запалиш камината?
	За няколко минути Роджър накара пламъците да танцуват и пукат в камината, Джоан бе направила кана с чай и бе донесла малко от бисквитките на Бри и Енца, а Дарън сложи чаша уиски във все още студените ръце на Шон.
	— Много благодаря на всички ви — каза Шон. Той седеше в единия край на дивана, а Касандра седеше в другия, когато вдигна поглед, за да говори със семейството й. — Благодаря ви за гостоприемството, че не извикахте полиция, когато видяхте някакъв тип да се мотае на верандата ви и че ме оставихте да се стопля вътре.
	— Това е коледният дух — пошегува се Дарън. — Е, аз отивам в леглото. Знам, че е рано, но съм изцеден. — Той целуна майка си по бузата, после стрелна Шон с поглед и попита: — Ще се видим сутринта, предполагам?
	— Ще отида да ти приготвя стаята за гости — каза Джоан.
	— Мамо… — каза Касандра с тих, но твърд глас. — Не е нужно. Той ще остане при мен, в моята стая.
	Моментна изненада премина по лицето на Джоан. Очите на Шон се разшириха и блеснаха. Но веждите на Роджър се смръщиха силно, карайки Дарън да изсумти и да се изсмее.
	Касандра завъртя очи.
	— Почти на тридесет съм — каза тя. — Спрете се, става ли?
	Джоан сви рамене.
	— Добре. — Тя подръпна ръкава на съпруга си. — Да вървим.
	Но щом Шон и Касандра най-сетне останаха сами в дневната, настана неловко мълчание. Тя наблюдаваше как очите му обхождат стаята, спирайки се на високата елха, която стоеше гордо в ъгъла.
	— Това е красиво дърво — каза Шон. — Майка ти ли е направила всичко това?
	Касандра кимна.
	— Тя украсява вътре в къщата, а татко украсява отвън.
	— Е, и двамата са свършили прекрасна работа. Цялото място е като от коледна картичка. — Той отново се огледа из стаята и каза: — Добре си спомням тази къща.
	— Би трябвало. Идваше на вечеря тук с мен поне веднъж месечно.
	— И как ходехме на плажа през лятото всеки втори уикенд. Имахме добри моменти там.
	Тя кимна.
	— Така е. — Очите й отново го обходиха. Непокорна коса, великолепно лице, секси тяло във вълнен пуловер с цвят на слонова кост и тъмни дънки. Искаше да пропълзи в скута му. Заляха я спомени за това как го беше правила преди. — Имахме доста добри моменти заедно.
	— И искам да имаме още — каза той с разпален шепот. — Обичам те, Каси. През последните няколко дни умирах, мислейки, че съм те изгубил отново.
	— Съжалявам за това. — Тя се загледа надолу към ръцете си. — Просто не бях готова да говорим. Сега съм. Съжалявам за последните няколко дни, Шон.
	— Виждам, че си, така че всичко е наред… — Той се взря в нея. — Но какво ще стане сега?
	— Ами… като за начало… ако ще сме заедно — каза тихо тя, — не може да криеш разни неща от мен. Спри да се държиш като мъченик и спри да ме предпазваш. Ако ще съм с теб, трябва да знам, че не криеш нищо от мен, дори и не толкова хубавите неща.
	— Кълна се, повече няма да го правя. Освен това вече знаеш всичко. — Очите му се стоплиха. — И въпреки това ме обичаш.
	— Разбира се — каза тя. — Не искам някой перфектен. Не очаквам да бъдеш перфектен. Обичам те заради теб самия.
	— Сега го разбирам. — Той направи гримаса и се загледа надолу към чашата си. Бронзовата течност проблесна, когато я завъртя в ръце. — Трябваше почти да те загубя отново, за да го осъзная… Съжалявам, че те отблъснах. Няма да се случи повече.
	— Добре. Надявам се. Вярвам ти.
	Очите му задържаха нейните.
	— Така ли е, Каси? Вярваш ли ми? Наистина?
	— Вече да. — Тя посегна към ръката му. — Защото си добър мъж. Взехме си поука от миналото, мисля. Можем да направим всичко заедно. Много мислих през последните няколко дни. Не бях справедлива с теб. Но трябва да разбереш какъв риск бе да започна да се виждам отново с теб. Защо откачих толкова бързо онази вечер, когато нещата започнаха да се объркват. Бях изплашена. Беше напълно прав, когато каза, че бягам изплашена. — Тъмните й очи го приковаха. — Но вече не съм. Ти ми доказа, че отново мога да ти се доверя. Вярвам, че наистина съжаляваш за миналото. Сега знам, че тогава ме обичаше, въпреки че прецака всичко. И че връзката помежду ни беше истинска.
	— Разбира се, че беше истинска — избъбри той. — Не можеш да имитираш подобни чувства. — Той посочи помежду им с ръка.
	— Съгласна съм. — Пръстите й продължиха нежното си проучване, проследявайки челюстта му, устните му и той остана неподвижен. — Открихме се отново. Така че… — Тя си пое дълбоко дъх и гласът й пресекна, ставайки тих и сериозен. — Аз съм тук. Аз съм вътре. Обичаме се. Искаме да бъдем заедно. Искам да продължа с теб, не да остана в миналото. — Ръката й се вдигна, за да докосне бузата му. — Така че го правя. Приключвам с миналото. Защото сега продължаваме напред и вярвам, че няма да направиш нещо подобно отново. Имам ти доверие, Шон. На нас. — Ръката й застина и гласът й стана по-плътен, когато разкри: — Поемам риска. Избирам го. Избирам нас.
	Очите му се разшириха, после се разтопиха, докато се притискаше към дланта й.
	— Аз също вярвам в нас. — Наведе се да целуне устните й, докосването бе леко като перце. — Да поемеш риска… звучи като нещо коледно.
	— Нали? — тя се усмихна.
	Шон погали косата на Каси, лицето й, неспособен да повярва на вълните от емоции, които минаваха през него.
	— Обичам те. Толкова много.
	— Тогава ме целуни — усмихна се сладко тя.
	Той я придърпа в обятията си, но после, по-скоро, отколкото му се искаше, той се отдръпна.
	— Изчакай тук за секунда, става ли? — Прочиствайки гърлото си, той се изправи и излезе от стаята, връщайки се с китарата и сака си. — Имам няколко неща за теб, любима. Не мислиш, че съм минал целия този път на Бъдни вечер, без да ти донеса един-два подаръка, нали?
	Той седна отново на мястото си на края на дивана, после извади акустичната си китара от черния й калъф и я сложи в скута си.
	— Ами… — Той дръпна няколко струни, настройвайки я набързо. — Доообре. Така. Това е първото. — Той й се усмихна, когато започна да свири нежно.
	Касандра моментално разпозна песента; дъхът заседна в дробовете й и гърлото й се затвори. Шон започна да пее, бавна, сладка версия на „Всичко, което искам за Коледа“*. Това винаги бе била любимата й коледна песен. Дори му я бе пяла на първата им Коледа заедно, облечена в червена нощничка, която беше купила специално заради него. Когато песента бе свършила, той я беше съблякъл и бяха правили любов за пръв път.
	[* All I Want For Christmas — Б.пр.]
	През следващите години, винаги се сещаше за него, когато чуеше песента, и това караше сърцето й да се свива. Но тази вечер текстът звучеше по-уместен от всякога. Гладкият му тенор галеше нотите, мелодичното му свирене бе перфектно… очите й се напълниха със сълзи, докато той й правеше серенада с тази най-специална песен. Пеенето му бе коледен подарък, най-прочувственият, който можеше да й даде.
	— Сбъдни желанието ми — пееше той, гледайки право в очите й. — Всичко, което искам за Коледа… си ти.
	Сълзи се стичаха по лицето й, сълзи на радост и любов и на облекчението от това най-сетне да познае съдбата и прошката. Беше им писано. Бяха сродни души. Тя бе поела риск, а вселената й бе отвърнала с ехтящо потвърждение.
	Когато песента свърши, тя взе китарата от ръцете му и внимателно я остави на пода до него.
	— Това беше невероятно — прошепна тя, избърсвайки бузите си. — Толкова ти благодаря за това.
	— Радвам се, че ти хареса. — Той целуна нежно устните й. — И е вярно. Всичко, което искам за Коледа, си ти, Каси, любима.
	— Аз също.
	— Тук съм. Все още съм малко замръзнал, но съм тук.
	Тя хлъцна и се разсмя.
	— Ела тогава и ми позволи да те стопля. — Тя обкрачи скута му, краката й се плъзнаха около ханша му и ръцете й обгърнаха раменете му, когато му се усмихна. Ръцете му се плъзнаха по бедрата й, после по гърба й, когато пръстите му се преплетоха в косата й и се целунаха.
	— Честита Коледа, любима — прошепна той срещу устните й.
	— Мммм. Весела Коледа. — Но после той се отдръпна. Касандра се опъна на дивана, докато го гледаше как рови в сака си. — Какво е толкова важно? — подразни го тя. — Какво е по-важно от това да ме любиш до безпаметност, ирландецо?
	— Това. — Той прочисти гърло и прокара ръце през косата си, преди отново да се обърне към нея. Вече на пода, на колене, той се премести до нея… и наблюдава как очите й се разширяват, когато й показа малката, черна кутийка.
	— О, Шон — прошепна тя. Нови сълзи изпълниха очите й, когато се взря в него.
	— Обичам те толкова много, че мисля, че вселената е наредила нещата така, че да те върне при мен. На време за Коледа. Така, че да мога да повторя нещата, които ти казах в коледната нощ преди осем години… — Взе свободната й ръка със своята и повтори някои от думите, които ме промълвил в онази паметна нощ. — Обичам те, Касандра Лин Байнс. Искам да прекарам остатъка от живота си с теб и гордо да стоя редом с теб. Искам да направя света ти наполовина толкова светъл, колкото ти правиш моя. Ти си единствената жена, която някога съм обичал. Направи ми тази чест и се омъжи за мен.
	— Да — прошепна разпалено тя, тъмните й очи блестяха. — Да, Шон, ще се омъжа за теб. Обичам те толкова много.
	Усмихвайки се, той плъзна годежния пръстен на пръста й и прошепна:
	— Le chéile go deo, Каси. Заедно завинаги.
